 ༄༅།      །སཱ དྷ ཧྲྀ ད ཡཾ པྲ ཀཱ ཤ ནཱ མ ཀཱ ལ ཙ ཀྲ བི ཧ ར ཏི སྨ། །
༄༅།      །དུས་འཁོར་སྒྲུབ་ཐབས་སྙིང་པོ་རབ་གསལ་ཞེས་བྱ་བ་བཞུགས་སོ། །

༄༅། །ན་མོ་མཉྫུ་ཤྲཱི་དྷརྨ་དྷཱ་ཏུ་ཝཱ་གཱི་ཤྭ་རཱ་ཡ། བླ་མ་མཆོག་དང་ཡི་དམ་ལྷག་པའི་ལྷ། །ཨེ་ཝཾ་ཟུང་འཇུག་སྲིད་ཞིའི་ཁྱབ་བདག་ཆེ། །དཔལ་ལྡན་རྡོ་རྗེ་སེམས་དཔའ་དུས་འཁོར་ཞེས། །དྲན་
པས་མཆོག་སྩོལ་དེ་ལ་གུས་བཏུད་ནས། །རང་ཉིད་མོས་པའི་ཕྱིར་དང་སྐལ་མཉམ་འགྲོ། །གཞན་ལ་ཕན་ཕྱིར་ཀཱ་ལ་ཙཀྲ་ཡི། །དཀྱིལ་འཁོར་འཁོར་ལོའི་སྒྲུབ༷་ཐབ༷ས་སྙིང༷་པོ༷་ནི། །བློ་སྣང་ར༷བ་ཏུ་གསལ༷་བྱེད་སྤེལ་བར་བྱ། །དེ་ཡང་ལྷ་
འདི་ཉིད་ཀྱི་དབང་ཐོབ་ཅིང་དམ་ཚིག་ལ་གནས་པའི་སྒྲུབ་པ་པོས། དཀྱིལ་འཁོར་བསྒྲུབ་པ་ལ་ཉེ་བར་མཁོ་བའི་ཡོ་བྱད་ཐམས་ཅད་ཚོགས་པར་བྱས་ནས། བདེ་བའི་གནས་སུ་བསམ་གཏན་གྱི་སྤྱོད་ལམ་དང་ལྡན་པས་འཁོད་དེ། སྔོན་
འགྲོ་དངོས་གཞི་རྗེས་གསུམ་གྱི་རིམ་པས་སྒྲུབ་ཐབས་ལ་འཇུག་པར་བྱ་བ་ལས། དང་པོ་སྔོན་འགྲོ་ལ། ཐུན་མོང་དང་ཐུན་མོང་མིན་པ་གཉིས་ལས། དང་པོ་ལ་སྐྱབས་འགྲོ་སེམས་བསྐྱེད་རྡོར་སེམས་བསྒོམ་བཟླས་གསུམ་ལས། 

དང་པོ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སོགས་དང་། སངས་རྒྱས་ཆོས་ཚོགས་མའི་སྐྱབས་སེམས་བྱ། ཚད་མེད་བཞི་བསྒོམས་ནས། རང་གི་
སྤྱི་བོར་པདྨ་དང་ཟླ་བའི་གདན་ལ་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་སྙེམས་མ་དཀར་མོ་གྲི་ཐོད་འཛིན་པ་ལ་འཁྱུད་ཅིང་རྡོ་རྗེ་དང་པདྨའི་
སྐྱིལ་ཀྲུང་གིས་མཉམ་པར་སྦྱོར་བའི་ཡབ་ཀྱི་ཐུགས་ཀར་ཉི་གདན་ལ་ཧཱུྃ་ཡིག་གི་མཐར་ཡི་གེ་བརྒྱ་པའི་སྔགས་ཕྲེང་གིས་བསྐོར་བ་གསལ་བཏབ་ལ་བཅོམ་ལྡན་འདས་ཀྱིས་བདག་དང་སེམས་
ཅན་ཐམས་ཅད་ཀྱི་སྡིག་སྒྲིབ་ཉམས་ཆག་ཐམས་ཅད་སྦྱང་བར་མཛད་དུ་གསོལ་སྙམ་དུ་གུས་པའི་ཡིད་ཀྱིས་ཡི་གེ་བརྒྱ་པ་བཟླས་པས། ཐུགས་སྲོག་སྔགས་ཕྲེང་ལས་བདུད་རྩི་དཀར་

པོའི་རྒྱུན་བབས་པ་རང་གི་ཚང་བུག་ནས་ཞུགས་ཏེ་སྡིག་སྒྲིབ་ཉམས་ཆག་ཐམས་ཅད་སྦྱང་བར་བསམ་ལ། རྡོར་སེམས་ཡིག་བརྒྱའམ། ཧེ་རུ་ཀའི་ཡིག་བརྒྱ་ཅི་ནུས་བཟླས་མཐར། མགོན་པོ་བདག་ནི་སོགས་ཀྱིས། གསོལ་བ་བཏབ་པས་
རྡོར་སེམས་ཡབ་ཡུམ་འོད་དུ་ཞུ་ནས་རང་ལ་ཐིམ་པས་རྡོ་རྗེ་སེམས་དཔའི་སྐུ་གསུང་ཐུགས་ཡེ་ཤེས་རྡོ་རྗེ་དང་དབྱེར་མེད་དུ་གྱུར་པར་བསམ་མོ། །གཉིས་པ་ཐུན་མིན་སྔོན་འགྲོ་ལ། རྡོ་རྗེའི་ཞལ་དག་རིགས་དྲུག་སོགས་དགོད་དང་། །བདུད་
ཚོགས་གཞོམ་ཞིང་སྲུང་བའི་འཁོར་ལོ་བསྒོམ། །བསོད་ནམས་ཚོགས་བསགས་ཡེ་ཤེས་ཚོགས་བསགས་ཏེ།། སྤྱི་སྡོམ་རྣམ་པ་དྲུག་ཏུ་བསྟན་པའོ། །ཞེས་པ་ལྟར་དྲུག་ལས། དང་པོ།   བྱིན་གྱིས་བརླབས་པའི་ནང་མཆོད་དམ། བདུད་རྩི་རིལ་བུ་གཡོན་པའི་མཐེབ་
སྲིན་གྱིས་ལྕེ་ཐོག་བཞག་ལ། རང་གི་གཙུག་ཏོར་གྱི་སྟེང་དུ་ཝཾ་ཡིག་ཡོངས་གྱུར་རྡོ་རྗེ་ཟླ་བའི་དཀྱིལ་འཁོར་ཆ་བཅུ་དྲུག་པ་ཡོངས་སུ་རྫོགས་པ། དེ་ཞུ་བ་རང་གི་ལུས་ལ་ཞུགས་པས་སྤྱི་གཙུག་ནས་རྐང་སེན་གྱི་བར་དུ་མ་དག་པའི་
ལུས་སྦྲུལ་གྱི་ཤུ ན་པ་ལྟར་ལན་གསུམ་དོར་ཏེ། ལུས་དང་ངག་དང་སེམས་དང་ཡེ་ཤེས་རྣམ་པར་དག་པ་རྡོ་རྗེ་བདུད་རྩིའི་ཟླ་བ་དྲི་མ་མེད་པ་ལྟར་གྱུར་པར་བསམ་ལ། ཨོཾ་ཨཱཿཧཱུྃ་ཧོ་ཧཾ་ཀྵཿ ཞེས་བརྗོད་དོ། །གཉིས་པ་ལ་
རིགས་དྲུག་འགོད་པ་དང་། རྡོ་རྗེ་བཞི་འགོད་པ་དང་། ཡན་ལག་དྲུག་འགོད་པ་གསུམ་ལས་དང་པོ་རིགས་དྲུག་འགོད་པ་ནི། སྭ་བྷཱ་ཝས་སྦྱངས་ལ། དཔྲལ་བ་ཨོཾ་དཀར་པོ་ལས་སྣང་བ་མཐའ་ཡས་དཀར་པོ། མགྲིན་པར་ཨཱཿདམར་པོ་ལས་

རིན་ཆེན་འབྱུང་ལྡན་དམར་པོ། སྙིང་གར་ཧུཾ་ནག་པོ་ལས་དོན་ཡོད་གྲུབ་པ་ནག་པོ། ལྟེ་བར་ཧོཿ་་་་སེར་པོ་ལས་རྣམ་པར་སྣང་མཛད་སེར་པོ། གཙུག་ཏོར་དུ་ཧཾ་ལྗང་གུ་ལས་མི་བསྐྱོད་པ་ལྗང་
གུ། གསང་བར་ཀྵཱ་སྔོན་པོ་ལས་རྡོ་རྗེ་སེམས་དཔའ་སྔོན་པོ་རྣམས་ཞལ་གསུམ་ཕྱག་དྲུག་པ་དཔའ་བོ་གཅིག་པའི་རྣམ་པར་གྱུར། གཉིས་པ་རྡོ་རྗེ་བཞི་དག་པ་ནི། ལག་པ་ཕན་ཚུན་མཉེ་ཞིང་བཀྲུ་བའི་ཕྱག་རྒྱ་བྱས་ལ། ཨོཾ་ཧྲཿསརྦ་
ཨསྟྲ་རཱ་ཛ། མཱ་ར་ཀླེ་ཤ་ཨནྟ་ཀ་ར། བཛྲ་ཏིཀྵྞཱ་དུཿཁཿཙྪེ་ད། མ་མ་ཀ་རཾའང་རི་བི་ཤོ་དྷ་ཡ་སྭཱ་ཧཱ། ཞེས་བརྗོད། ལག་གཡོན་མཐེའུ་ཆུང་ནས་བརྩམ་སྟེ་མཐེ་བོའི་བར་གྱི་རྩ་བའི་ཚིགས་ལྔ་ལ། ཨ་ཨི་རྀ་ཨུ་ལྀ། བར་པའི་ཚིགས་
ལ། ཨ་ཨེ་ཨར་ཨོ་ཨལ། རྩེ་མོའི་ཚིགས་ལ། ཧ་ཡ་ར་ཝ་ལ། སྟེ་དབྱངས་བཅོ་ལྔའི་བདག་ཉིད་ཀྱི་ཟླ་བའི་དཀྱིལ་འཁོར་ཆ་ཡོངས་སུ་གང་བ། ལག་གཡས་མཐེ་བོ་ལ་སོགས་པའི་རྩེ་མོའི་ཚིགས་ལ། 
ལཱ་ཝཱ་རཱ་ཡཱ་ཧཱ། བར་གྱི་ཚིགས་ལ། ཨཱལ་ཨཽ་ཨཱར་ཨཻ་ཨཱ། རྩ་བའི་ཚིགས་རྣམས་སུ། ལཱྀ་ཨཱུ་རཱྀ་ཨཱི་ཨཱ།  སྟེ་དབྱངས་བཅོ་ལྔའི་བདག་ཉིད་ལས་གྲུབ་པ་ཡང་དག་པར་ཆ་གང་བའི་ཉི་མ། དེ་གཉིས་ཁ་སྦྱར་བའི་
དབུས་སུ་སྒྲ་གཅན་གྱི་ས་བོན་ཧཱུྃ་སྔོན་པོ་བསམས་ཏེ།  ཟླ་ཉི་སྒྲ་གཅན་གྱི་ས་བོན་དེ་དག་ཡོངས་སུ་གྱུར་པ་ལས་ལག་པ་རྡོ་རྗེ་རྩེ་ལྔ་པར་གྱུར་པར་བསམ་ལ། རྡོ་རྗེ་ཁུ་ཚུར་གཉིས་ཁ་སྦྱར་བའི་མཐེ་བོང་དང་མཐེའུ་ཆུང་བརྐྱངས་བ་པད་འདབ་ལྟར་བྱ།

གུང་མོ་གཉིས་མཉམ་དུ་བརྐྱངས་པའི་རྒྱབ་ཏུ་མཛུབ་མོ་གཉིས་ཕྱེད་འཁྱོགས་པའི་ཚུལ་དུ་བཞག །མིང་མེད་འོག་ཏུ་ལག་མཐིལ་དུ་བསྐུམས་པ་རྡོ་རྗེ་རྩེ་ལྔའི་ཕྱག་རྒྱ་དེས། སྤྱི་བོའི་གཙུག་ནས་རྐང་སེན་བར་ལུས་ཐམས་ཅད་ལ་རེག་ཅིང་། ཨོཾ་ཨཱཿཧཱུྃ་ཧོ་ཧཾ་ཀྵ་སརྦ་ཏ་ཐཱ་ག་ཏ་ཀཱ་
ཡ་ཝཱ་ཀྩིཏྟ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཞེས་བརྗོད་ཅིང་རྡོ་རྗེ་བཞིར་དག་པའི་ང་རྒྱལ་བྱའོ། །གསུམ་པ་ཡན་ལག་དྲུག་འགོད་པ་ནི། ཐལ་མོ་སྦྱར་བའི་མཐེ་བོང་གཉིས་ཀྱིས་སྙིང་གར་རེག་ལ། ཨོཾ་ཧྲླཱྀ་ཧྲྀ་ད་ཡཱ་ན་མཿ དཔྲལ་བར། ཨོཾ་ཧྲཱུཾ་སི་ར་སེ་
ན་མཿ གཙུག་ཏོར་དུ། ཨོཾ་ཧྲྼཱྀཾ་ཤི་ཁཱ་ཡི་བཽ་ཥཊ྄། ཡན་ལག་རྣམས་ལ་རེག་སྟེ། ཨོཾ་ཧྲཱིཾ་ཀ་པ་ཙ་ཡ་ཧཱུཾ། མིག་གཉིས་ལ། ཨོཾ་ཧྲཱཾ་ནེ་ཏྲཱ་ཡ་ཝ་ཥཊ྄ཾ། གཡོན་པའི་མཐེབ་མཛུབ་ཕྱོགས་བཅུར་བརྡབ་ལ།  མཚོན་ཆ་བཀོད་ཅིང་། ཨོཾ་ཧྲཱཿ
ཨསྟྲཾ་ཡ་ཕཊ། ཅེས་བརྗོད་དོ། །སྐབས་འདིར་ཕྱག་རྒྱ་དེས་ལྟེ་བར། ཧྲླཱྀཾ། སྙིང་གར། ཧྲཱུཾ། མགྲིན་པར། ཧྲྠཱྀཾ། དཔྲལ་བར། ཧྲཱིཾ། གཙུག་ཏོར་དུ། ཧྲཱཾ། གསང་གནས། ཧྲཱཿ ཞེས་བཀོད་ཅིང་གོང་ལྟར་མཚོན་ཆའི་སྔགས་བརྗོད་པའང་ཡོད། གོང་མས་
འཐུས་པར་མཛད་པའང་ཡོད་དོ། །གསུམ་པ་བདུད་ཚོགས་གཞོམ་པ་ལ། དེའི་སྔོན་དུ་ཡུལ་བདག་ལ་གཏོར་མ་གཏོང་བ་ནི། རྒྱས་པར་ནང་མཆོད་ལྟར་བྱིན་བས་བྱ། བསྡུ་ན་ཞིང་སྐྱོང་གི་གཏོར་མ་བཤམས་ལ།  ཨོཾ་ཨཱཿཧཱུཾ་ཏྲ་ཕཊ་ཀྱིས་བསང་། སྭ་བྷཱ་
ཝས་སྦྱངས། སྟོང་པའི་ངང་ལས་མེ་རླུང་དང་བཅས་པའི་ཐོད་པའི་སྒྱེད་པུ་གསུམ་གྱི་སྟེང་དུ་ཐོད་པ་དུམ་བུ་གཅིག་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་དང་བདུད་རྩི་ལྔ་གནས་པ་རང་གི་ཐུགས་ཀའི་འོད་ཀྱིས་བསྐུལ་བས་མེ་རླུང་

གི་སྦྱོར་བས་ཞུ་ཞིང་ཁོལ་བ་རྡོ་རྗེས་དཀྲུགས་ཤིང་འདྲེས་པ་རྡོ་རྗེ་དང་བཅས་པའི་རྫས་རྣམས་རོ་གཅིག་ཟླ་བ་ཞུ་བའི་གཟུགས་སུ་གྱུར། ཨོཾ་ཨཱཿཧཱུྃ་ཧོས། སྦྱང་སྤེལ་བསྒྱུར་ཞིང་ཟག་མེད་ཡེ་ཤེས་ཀྱི་བདུད་རྩིར་གྱུར། 
འཇིག་རྟེན་གསུམ་རྒྱལ་གྱི་ཕྱག་རྒྱས། ཨོཾ་ཨཱཿཧཱུྃ་ཡུལ་གྱི་བདག་པོ་ས་པ་རི་ཝཱ་ར་ས་མཱ་ཛཿ སྤྱན་དྲངས་ཁྱི་ཡི་ཕྱག་རྒྱས། ཨོཾ་ཨཱཿཧཱུཾ། ཡུལ་བདག་གྲོང་བདག་གནས་བདག་རྣམས། །འཁོར་དང་བཅས་ལ་གཏོར་མ་དྲི། །
མེ་ཏོག་བདུག་པ་སྒྲོན་མེ་དང་། །མ་ཉམས་པ་དག་བདག་འབུལ་གྱིས། །འཁོར་དང་བཅས་པ་མྱུར་བ་རུ། །ཛཿཧཱུྃ་བྃ་ཧོ་བྱོན་པར་མཛོད། །གཏོར་མ་འདི་ནི་བཟུང་བར་མཛོད། །གསོལ་བར་མཛོད་ཅིག་བཏུང་བར་མཛོད། །
འཁོར་དང་བཅས་པ་ཅན་རྣམས་ཀྱིས། །སེམས་ཅན་ཀུན་ལ་ཞི་བ་དང་། །རྒྱས་པ་དང་ནི་སྲུང་བ་དང་། །བསྐྱབ་དང་སྤ་བར་མཛད་དུ་གསོལ། །གནས་འདི་དོར་ནས་དཀྱིལ་འཁོར་གྱི། །ས་ལ་གནས་མཛོད་ཧཱུཾ་ཧཱུཾ་
ཕཊ། །རྡོ་རྗེ་འཆང་གི་བཀའ་བཞིན་མཛོད་སྭཱ་ཧཱ། །འདི་གཏོར་མ་ཕུལ་འབུལབའི་སྔགས་བོད་སྐད་དུ་བསྒྱུར་བ་ཡིན་པས་འདིས་ཀྱང་ཆོག་པས་འཇུག་པ་བདེ། གལ་ཏེ་ལེགས་སྦྱར་སྐད་དུ་བཀླག་པར་འདོད་ན་གཏོར་སྔགས་ལྟར་བྱ།  བསྡུ་ན། ཨ་ཀཱ་རོས་
ཕུལ་ཀྱང་རུང་ངོ་། །དེ་ནས་ལག་པའི་རྒྱབ་བསྟན་པའི་སེ་གོལ་དང་། ཀྵཿ ཞེས་བརྗོད་པས་གཤེགས་སུ་གསོལ་བར་བྱའོ། །གསུམ་པ་བདུད་གཞོམ་པ་དངོས་ལ་ཐོག་མར་ལུས་ལ་རྡོ་རྗེ་བཀོད་ཅིང་དེ་ལས་སྤྲོས་པའི་རྡོ་རྗེའི་མེ་དཔུང་རྣམས་ཀྱིས་བདུད་གཞོམ་པར་བྱ་སྟེ། 

དཔྲལ་བར་ཟླ་དཀྱིལ་ལ་ཨོཾ་དཀར་པོ་ལས་རྡོ་རྗེ་དཀར་པོ་རྩེ་མོ་བཅུ་བདུན་པ། མགྲིན་པར་ཉི་དཀྱིལ་ལ་ཨཱ་དམར་པོ་ལས་རྡོ་རྗེ་དམར་པོ་རྩེ་མོ་སུམ་ཅུ་རྩ་གསུམ་པ། སྙིང་གར་སྒྲ་གཅན་གྱི་དཀྱིལ་འཁོར་ལ་ཧཱུྃ་ནག་པོ་ལས་རྡོ་རྗེ་ནག་
པོ་རྩེ་མོ་དགུ་པ། ལྟེ་བར་དུས་མེའི་དཀྱིལ་འཁོར་ལ་ཧོ་སེར་པོ་ལས་རྡོ་རྗེ་སེར་པོ་རྩེ་མོ་དྲུག་ཅུ་རྩ་ལྔ་པ། གཙུག་ཏོར་དུ་ནམ་མཁའི་དཀྱིལ་འཁོར་ལ་ཧཾ་ལྗང་གུ་ལས་རྡོ་རྗེ་ལྗང་གུ་རྩེ་མོ་ལྔ་པ། གསང་བར་ཡེ་ཤེས་ཀྱི་
དཀྱིལ་འཁོར་ལ་ཀྵཿསྔོན་པོ་ལས་རྡོ་རྗེ་སྔོན་པོ་རྩེ་མོ་སུམ་ཅུ་རྩ་གསུམ་པ་རྣམས་བཀོད། ཕྱི་རོལ་དུ་ལུས་གཡོན་ཕྱོགས་ཀྱི་ཕྲག་པ་དང་འབྲེལ་བ་དཔུང་པའི་ཚིགས་དང་། མཐེའུ་ཆུང་ལ་སོགས་པ་ལག་སོར་གྱི་རྩ་བའི་
ཚིགས་རྣམས་སུ། ང་ངི་ངྼྀ་ངུ་ངླྀ་ངཾ་། གྷ་གྷི་གྷརྀ་གྷ་གྷི་གྷྼྀ་གྷུ་གྷླྀ་གྷཾ། ག་གི་གྼྀ་གུ་གླྀ་གཾ   ཁ་ཁི་ཁྼྀ་ཁུ་ཁླྀ་ཁཾ། ཀ་ཀི་ཀྼྀ་ཀུ་ཀླྀ་ཀཾ། རྣམས་དང་། གཡས་ཀྱི་ཕྲག་ཚིགས་དང་མཐེ་བོང་ལ་སོགས་པའི་ལག་སོར་རྩ་བའི་
ཚིགས་རྣམས་སུ། ཀྐཱཿཀྐླཱྀ་ཀྐཱུ་ཀྐྼཱྀ་ཀྐཱི་ཀྐཱ། ཁྑཱཿཁྑླཱྀ་ཁྑཱུ་ཁྑྼཱྀ་ཁྑཱི་ཁྑཱ།  གྒཱཿ གྒླཱྀ་གྒཱུ་གྒྼཱྀ་གྒཱི་གྒཱ། གྷྒྷཱཿགྷྒྷླཱྀ་གྷྒྷཱུ་གྷྒྷཱི་གྷྒཱུ   ངྔཱཿངྔླཱྀ་ངྔཱུ་ངྔྼཱྀ་ངྔཱི་ངྔཱ། རྣམས་ལས་བྱུང་བའི་རྡོ་རྗེ་ལྗང་གུ་རྩེ་མོ་སུམ་ཅུ་རྩ་གཅིག་པ་དང་། རྩེ་མོ་བདུན་པ་རྣམས་
སུ་གྱུར། རྩེ་མོ་སོ་གཅིག་པ་རྣམས་ཕྲག་པ་སོགས་ཚིགས་ཆེན་དང་། བདུན་པ་རྣམས་སོར་ཚིགས་ལ་འགོད་པ་འོག་མ་རྣམས་ལའང་ཤེས་པར་བྱའོ། །དེ་བཞིན་དུ་གཡོན་གྱི་གྲུ་མོ་དང་། འདི་ལ་

ཉེ་བའི་དཔུང་ཚོགས་ཀྱང་ཟེར། མཐེའུ་ཆུང་ལ་སོགས་པའི་དབུས་ཀྱི་ཚིགས་རྣམས་སུ།  ཉ་ཛྷ་ཛ་ཚ་ཙ་རྣམས་དང་། དབྱངས་དྲུག་གིས་སྤེལ་བ་སུམ་ཅུ། གཡས་ཀྱི་གྲུ་མོ་དང་མཐེ་བོང་ལ་སོགས་པའི་དབུས་ཀྱི་
ཚིགས་རྣམས་སུ། ཙྩཱ་ཚྪཱ་ཛྫཱ་ཛྷྫྷཱ་ཉྙཱ། རྣམས་དབྱངས་དྲུག་གིས་སྤེལ་བ་སུམ་ཅུ་རྣམས། ལས་བྱུང་བའི་རྡོ་རྗེ་ནག་པོ་རྩེ་མོ་སུམ་ཅུ་རྩ་གཅིག་པ་དང་། རྩེ་མོ་བདུན་པ་རྣམས་སུ་གྱུར། འདིར་གཡོན་གྱི་རྡོ་རྗེ་རྣམས་ཀྱི་ས་བོན།  སྡེ་བའི་ཡི་གེ་
གོ་རིམ་ལས་བཟློག་སྟེ་བཀོད་པ་རེ་རེ་བཞིན་དུ། ཨ་ཨི་རྀ་ཨུ་ལྀ་ཨཾ། དྲུག་གིས་སྤེལ་བ་སུམ་ཅུ་དང་། གཡས་ཀྱི་རྡོ་རྗེའི་ས་བོན་རྣམས་སྡེ་བའི་ཡི་གེ་ལྔ་པོ་རིམ་བཀོད་རེ་རེ་བཞིན་ཡང་བརྩེགས་པ་ལ། ཨཱཿལཱྀ་ཨཱུ་རཱྀ་ཨཱི་ཨཱ། དྲུག་གིས་སྤེལ་བས་སུམ་ཅུ་ཡིན་ལ་དེ་ཡང་
ཚིགས་ཆེན་རྣམས་ལ་ཡི་གེ་སུམ་ཅུ་དང་། སོར་ཚིགས་རྣམས་ལ་སྡེ་ཚན་གྱི་ཡི་གེ་དྲུག་ལས་རྡོ་རྗེ་བསྐྱེད་པ་ཡིན་པ་ངེས་པར་བྱའོ། །གཡོན་གྱི་མཁྲིག་ལག་ཚིགས་ཟེར། ཚིགས་དང་མཐེའུ་ཆུང་ལ་སོགས་སོར་མོའི་སྟེང་གི་ཚིགས་རྣམས་སུ། ཎ་ཌྷ་ཌ་ཋ་ཊ། རྣམས་དང་།
གཡས་ཀྱི་མཁྲིག་ཚིགས་དང་མཐེ་བོང་ལ་སོགས་པའི་སྟེང་གི་ཚིགས་རྣམས་སུ། ཊྚཱཿ་ཋྛཱ་ཌྜཱ་ཌྷྜྷཱ་ཎྞཱ། རྣམས་ལས་བྱུང་བའི་རྡོ་རྗེ་དམར་པོ་རྩེ་མོ་སུམ་ཅུ་རྩ་གཅིག་པ་དང་རྩེ་མོ་བདུན་པ་རྣམས་སུ་གྱུར། རྐང་
པ་གཡོན་གྱི་དཔྱི་དང་མཐེའུ་ཆུང་ལ་སོགས་པའི་རྩ་བའི་ཚིགས་རྣམས་སུ། མ་བྷ་བ་ཕ་པ་རྣམས་དང་། རྐང་པ་གཡས་ཀྱི་དཔྱི་དང་བརླའི་ཚིགས་སོ། །མཐེ་བོང་ལ་སོགས་པའི་རྩ་བའི་ཚིགས་རྣམས་སུ། པྤཱཿ་ཕྥཱ་བྦཱ་བྷྦྷཱ་མྨཱ། 

རྣམས་ལས་བྱུང་བའི་རྡོ་རྗེ་དཀར་པོ་རྩེ་མོ་སུམ་ཅུ་རྩ་གཅིག་པ་དང་རྩེ་མོ་བདུན་པ་རྣམས་སུ་གྱུར། རྐང་པ་གཡོན་གྱི་པུས་མོ་དང་། མཐེའུ་ཆུང་ལ་སོགས་པའི་དབུས་ཀྱི་ཚིགས་རྣམས་སུ། ན་དྷ་ད་ཐ་ཏ། རྣམས་དང་། 
རྐང་པ་གཡས་ཀྱི་པུས་མོ་དང་མཐེ་བོང་ལ་སོགས་པའི་དབུས་ཀྱི་ཚིགས་རྣམས་སུ། ཏྟཱཿཐྠཱ་དྡཱ་བྷྦྷཱ་ནྣཱ། རྣམས་ལས་བྱུང་བའི་རྡོ་རྗེ་སེར་པོ་རྩེ་མོ་སུམ་ཅུ་རྩ་གཅིག་པ་དང་རྩེ་མོ་བདུན་པ་རྣམས་སུ་གྱུར། གཡོན་གྱི་ལོང་བུའི་རྐང་ཚིགས་
དང་མཐེའུ་ཆུང་ལ་སོགས་པའི་ཚིགས་སྟེང་མ་རྣམས་སུ། ྈྐ་ཤ་ཥ་ཀྤ་ས། རྣམས་དང་། གཡས་ཀྱི་ལང་ཚིགས་དང་མཐེ་བོང་ལ་སོགས་པའི་ཚིགས་སྟེང་མ་རྣམས་སུ།  སྶཱཿཀྤྐྤཱ་ཥྵཱ་ཤྴཱ་ྈྐྈྐཱ། རྣམས་  རྐང་ཚིགས་ཀྱང་ཟེར་
ལས་རྡོ་རྗེ་སྔོན་པོ་རྩེ་མོ་སུམ་ཅུ་རྩ་གཅིག་པ་དང་། རྩེ་མོ་བདུན་པ་རྣམས་སུ་གྱུར། རྣ་བ་གཡོན་དང་གཡས་པར་ཨ་ཨཱ་ལྗང་གུ་ལས་རྡོ་རྗེ་ལྗང་གུ་རྩེ་མོ་གསུམ་པ། སྣ་བུག་གཡོན་དང་གཡས་པར་ཨེ་ཨཻ་ནག་པོ་ལས་
རྡོ་རྗེ་ནག་པོ་རྩེ་གསུམ། མིག་གཡོན་དང་གཡས་པར་ཨར་ཨཱར་དམར་པོ་ལས་རྡོ་རྗེ་དམར་པོ་རྩེ་གསུམ། ལྕེ་དང་ལྕེའུ་ཆུང་དག་ལ་ཨོ་ཨཽ་དཀར་པོ་ལས་རྡོ་རྗེ་དཀར་པོ་རྩེ་གསུམ། རྡོ་རྗེ་དང་གསང་བ་དག་ལ་ཨ་ལ་
ཨཱ ལ་སེར་པོ་ལས་རྡོ་རྗེ་སེར་པོ་རྩེ་གསུམ། ཡིད་དང་ཁུ་བའི་རྩ་ཨ་བ་དྷུ་ཏིའི་ཡར་སྣ་མར་སྣ་ལ་ཨཾ་ཨཱཿསྔོན་པོ་ལས་རྡོ་རྗེ་སྔོན་པོ་རྩེ་མོ་གསུམ་པ།  གཙུག་ཏོར་དང་མགོ་བོར་ཧ་ཧཱ་ལྗང་གུ་ལས་རྡོ་རྗེ་ལྗང་གུ་རྩེ་མོ་ལྔ་པ། 

མཆུ་ལྕེ་དང་རྐན་ལ་ཡ་ཡཱ་ནག་པོ་ལས་རྡོ་རྗེ་ནག་པོ་རྩེ་ལྔ།  གཡོན་དང་གཡས་ཀྱི་ལག་མཐིལ་དག་ལ།  ར་རཱ་དམར་པོ་ལས་རྡོ་རྗེ་དམར་པོ་རྩེ་ལྔ། རྐང་མཐིལ་གཡོན་དང་གཡས་ལ་ཝ་ཝཱ་
དཀར་པོ་ལས་རྡོ་རྗེ་དཀར་པོ་རྩེ་ལྔ། བཤང་ལམ་གཡོན་དང་གཡས་སུ་ལ་ལཱ་སེར་པོ་ལས་རྡོ་རྗེ་སེར་པོ་རྩེ་ལྔ་པ་བཀོད་དེ་བདག་ཉིད་རྡོ་རྗེའི་སྐུར་གྱུར་པའི་རྡོ་རྗེ་དེ་རྣམས་ལས་རང་འདྲའི་རྡོ་རྗེ་མེ་རབ་ཏུ་འབར་བ་འཕྲོས་ཏེ།  སྟེང་
དུ་ལྗང་གུ ། འོག་ཏུ་སྔོན་པོ།  ཤར་དང་མེར་ནག་པོ།  ལྷོ་དང་བདེན་བྲལ་དུ་དམར་པོ།  བྱང་དང་དབང་ལྡན་དུ་དཀར་པོ།  ནུབ་དང་རླུང་དུ་སེར་པོ་རྣམས་ཀྱི་རྡོ་རྗེ་མེ་དཔུང་འབར་ཞིང་རབ་ཏུ་འབར་བ་རྣམས་ཀྱིས་སེམས་ཅན་རྣམས་
ལ་འཚེ་བར་བྱེད་པའི་བདུད་ཀྱི་ཚོགས་ཕྱོགས་བཅུ་ན་གནས་པ་མཐའ་དག་ངེས་པར་བསྲེགས་ནས་བདེ་བ་ཆེན་པོ་ལ་བཀོད་པར་གྱུར།  པར་བསམ་ལ།  རྡོ་རྗེ་མེའི་ཕྱག་རྒྱ་དང་བཅས།  ཨོཾ་ཨཱཿཧཱུྃ་ཧོ་ཧཾ་ཀྵཿ ཧྲཱཿཧྲཱཿཧྲཱཿཧྲཱཿ  ར་ར་
ར་ར་བཛྲ་ཨཱ་ན་ལ་སརྦ་ཨཱ་པ་ར་ཎ་དྷརྨ་པྲ་ལ་ཡ་སྭ་བྷཱ་བ།  སརྦ་མཱ་ར་ཀཱ་ཡི་ཀ་བིགྷྣཾ་བི་ནཱ་ཡ་ཀ་ཨཱ་དེ་ནཱཾ།  ད་ཤ་དིཀ་ག་ཏཱ་ནཱཾ། ཀཱ་ཡ་ཝཱ་ཏྟ་ནི།  ད་ཧ་ད་ཧ།  པ་ཙ་པ་ཙ།  བྷསྨི་ཀུ་རུ་ཀུ་རུ་ཧུཾ་ཧཱུཾ་ཕཊ།  ལན་གསུམ་སོགས་
དྲག་ཏུ་བརྗོད་དོ། །བཞི་པ་སྲུང་བའི་འཁོར་ལོ་བསྒོམ་པ་ནི།  ཧཾ་ལས་བྱུང་བའི་ནམ་མཁའི་རང་བཞིན་ཆོས་འབྱུང་གྲུ་གསུམ་གྱི་ནང་དུ།  ཡཾ་ལས་རླུང་དཀྱིལ་ནག་པོ།  དེ་སྟེང་རཾ་ལས་མེ་དཀྱིལ་དམར་པོ།  དེ་སྟེང་བཾ་ལས་ཆུ་

དཀྱིལ་དཀར་པོ།  དེ་སྟེང་ལམ་ལས་ས་དཀྱིལ་སེར་པོ་སྟེ།  དཀྱིལ་འཁོར་བཞི་པོ་གཅིག་ཏུ་འདྲེས་པ་ལས་རྡོ་རྗེའི་ར་བ་རྣམས་དང་རྡོ་རྗེའི་ཁང་བརྩེགས་རྣམས་ཡོངས་སུ་གྲུབ་པར་གྱུར་པ་ནི།  ས་དང་ནམ་མཁའ་འབྱར་
བར་སྣང་བའི་མཚམས་སུ་ཕྱི་ནས་རིམ་བཞིན་ནག་དམར་དཀར་བའི་རྡོ་རྗེའི་རང་བཞིན་གྱི་ར་བ་གསུམ་དང་།  ཡུལ་འཁོར་སྲུང་བར་ཡུལ་འཁོར་གྱི་མཚམས་སུ་ཕྱི་ནས་རིམ་བཞིན་སེར་དཀར་དམར་ནག་ལྗང་བའི་རྡོ་རྗེའི་ར་བ་
ལྔ་སྟེ།   ར་བ་དེ་ཐམས་ཅད་ཀྱང་སྟེང་འོག་ཕྱོགས་མཚམས་ཀུན་ཏུ་ཟླུམ་པོའི་རྣམ་པར་གྱུར་པའི་འོག་ཏུ་མདུང་དང་སྟེང་དུ་མདའི་དྲ་བ་རྣོན་པོ་རྣམས་སུ་གྱུར། ཨོཾ་ཧཱུཾ་བི་ཤྭ་ཀཱ་ཡ་བཛྲ་བཛྲ་ཀུ་ཊཱ་ག་རཾ་ཀུ་རུ་ཀུ་རུ་སྭཱ་ཧཱ།  
ར་བའི་དབུས་སུ་རྡོ་རྗེའི་ས་གཞི་སྲ་བ་ཡུལ་འཁོར་གྱི་མཐར་ཐུག་པར་གནས་པའི་དབུས་སུ།  སྐུ་གསུང་ཐུགས་རྣམ་པར་དག་པ་རྡོ་རྗེའི་ཁང་པ་གསུམ་བརྩེགས་པ་སྟེང་འོག་གི་ཚད་ཁྲུ་ཉིས་བརྒྱ་པའི་དབུས་སུ་འཁོར་ལོ་རྩིབས་
བཅུ་པ་དང་བཅས་པ་སྟེ་དེ་ཡང་ཁང་པ་བརྩེགས་པ་བར་མའི་དབུས་སུ་ནང་སྟོང་པ་སྦུབས་ཅན་གྱི་འཁོར་ལོ་རྩིབས་བཅུ་བའི་རྩིབས་བརྒྱད་ཁང་བརྩེགས་བར་མའི་ནང་དང་།   སྟེང་འོག་གི་རྩིབས་གཉིས་སྟེང་དང་འོག་གི་ཁང་པ་
བརྩེགས་པའི་ནང་དུ་སོན་པའི་དབུས་ཀྱི་ལྟེ་བའི་ནང་དུ་ཁྲུ་བཅུ་གཉིས་པའི་སྣ་ཚོགས་པདྨ་འདབ་མ་བརྒྱད་པའོ། །པདྨའི་ལྟེ་བ་ཁྲུ་བཞི་པའི་སྟེང་ན་དེ་དང་མཉམ་པ་ཉི་མའི་གདན་གྱི་སྟེང་དུ་ཧཱུྃ་དང་རྡོ་རྗེ་ལས་བྱུང་བའི་བདག་

ཉིད་ཁྲོ་བོའི་དབང་པོ་རྡོ་རྗེ་ཤུགས་སྐུ་མདོག་དུས་མཐའི་སྤྲིན་ལྟར་གནག་ཅིང་མདུན་ཞལ་ནག་པོ།  གཡས་དམར།  གཡོན་དཀར།  རྒྱབ་ཞལ་སེར་བ།  ཞལ་ཐམས་ཅད་མཆེ་བ་གཙིགས་
ཤིང་རབ་ཁྲོས་འཇིགས་སུ་རུང་བ།  སྤྱན་དམར་པོ་གསུམ་གསུམ་དང་ལྡན་པ།  དབུ་སྐྲ་སེར་པོ་གྱེན་དུ་བརྫེས་པ།  མི་བསྐྱོད་པས་དབུ་ལ་བརྒྱན་པ། དབུས་ཀྱི་མགྲིན་པ་ནག་པོ་གཡས་དམར་གཡོན་དཀར་བ།  
གཡས་གཡོན་གྱི་ཕྲག་པ་དང་པོ་གཉིས་ནག་པོ།  གཉིས་པ་དམར་པོ།  གསུམ་པ་དཀར་པོ་སྟེ།  ཕྲག་པ་དྲུག་དང་ལྡན་པ།  དེ་ལས་གྱེས་པའི་གཡས་གཡོན་གྱི་དཔུང་པ་གཉིས་ནག་པོ།  གཉིས་དམར་པོ།  གཉིས་དཀར་
པོ་སྟེ་དཔུང་པ་བཅུ་གཉིས་པ།  དེ་ལས་གྱེས་པའི་ཕྱག་ངར་བཞི་ནག་པོ།  བཞི་དམར་པོ།  བཞི་དཀར་པོ་སྟེ་ཕྱག་གི་པདྨ་ཉི་ཤུ་རྩ་བཞི་དང་།  ལྷག་པའི་ཕྱག་གཡས་ནག་པོ་གཡོན་སེར་བ་དང་བཅས་པའི་ཕྱག་ཉི་ཤུ་རྩ་དྲུག་
པ།  སོར་གདུབ་རྣམས་ཀྱིས་སྤྲས་པའི་མཐེ་བོང་སེར་པོ།  མཛུབ་མོ་དཀར་པོ།  གུང་མོ་དམར་པོ།  སྲིན་ལག་ནག་པོ།  མཐེའུ་ཆུང་ལྗང་གུ།  ཕྱག་སོར་གྱི་རྩ་བའི་ཚིགས་རྣམས་ནག་པོ། དབུས་མ་རྣམས་
དམར་པོ།  རྩེ་མོའི་ཚིགས་རྣམས་དཀར་པོའོ། །གཡས་ཀྱི་ཕྱག་བཅུ་གཉིས་ནཀྵྼ་ཡིག་རྣམས་ལས་བྱུང་བའི་ཁྲོ་བོའི་རྡོ་རྗེ།  རལ་གྲི།  རྩེ་གསུམ།  གྲི་གུག མདའ།  ལྕགས་ཀྱུ།  ཌཱ་མ་རུ།  ཐོ་བ།  འཁོར་

ལོ།  མདུང་། དབྱུག་པ།  དགྲ་སྟ་བསྣམས་པ།  གཡོན་གྱི་ཕྱག་བཅུ་གཉིས་ན་ཧྭཱཾ་རྣམས་ལས་བྱུང་བའི་རྡོ་རྗེ་དྲིལ་བུ།  ཕུབ།  ཁ་ཊྭཱཾ་ག ཐོད་པ།  གཞུ།  ཞགས་པ། རིན་པོ་ཆེ།  པདྨ།  དུང་།  མེ་ལོང་།  
ལྕགས་སྒྲོག ཚངས་པའི་མགོ་བོ་གདོང་བཞི་པ་རྣམས་སོ། །ཕྱག་དང་པོ་གཉིས་ཐུགས་ཀར་བསྣོལ་ཞིང་།  ཕྱག་ལྷག་མ་གཉིས་ཀྱིས་བསྡིགས་མཛུབ་དང་བཅས་ཏེ་ཀྵ་ཀྵཱ་ནས་ཀྵཾ་ཀྵཿབར་བཅུ་གཉིས་དང་།  ཧ་ཧཱ་
སོགས་བཅུ་གཉིས་ལས་བྱུང་བ་གླང་པོ་ཆེའི་པགས་པ་རློན་པ་ཁྲག་དང་བཅས་པ།  མགོ་བོ་གཡས་སུ་བསྟན་པའི་རྐང་ལག་གཡོན་པ་གཉིས་ནས་བཟུང་སྟེ་མནབ་ཅིང་།  བདུད་ཀྱི་མགོ་བོ་དང་ཁྲག་གིས་གང་བའི་ཐོད་
པ་བསྣམས་པ།  ཞབས་གཡས་པ་དམར་པོ་བརྐྱངས་ཤིང་།  གཡོན་པ་དཀར་པོ་བསྐུམ་པས་བདུད་དང་ཉོན་མོངས་པ་དང་ཡི་དྭགས་ཀྱི་གདན་ལ་གནས་པའོ། །དེའི་སྤྱི་བོར་ཧཾ་བཾ་ལས་བྱུང་བའི་ནོར་བུའི་གཙུག་རྒྱན།  སྙན་
གཡོན་དང་གཡས་སུ་ཧཾ་ཧཿལས་བྱུང་བའི་མི་རུས་ལས་བྱས་པ་རྡོ་རྗེའི་རང་བཞིན་ཅན་གྱི་རྣ་རྒྱན།  དེ་བཞིན་དུ་ཨཾ་ལས་བྱུང་བ་རྡོ་རྗེའི་སྐ་རགས།  ཨཿལས་བྱུང་བའི་མགུལ་རྒྱན།  ཨ་ཨཱ་ལས་བྱུང་བའི་གཡོན་དང་གཡས་
ཀྱི་ཕྱག་གདུབ།  ཧ་ཧཱ་ལས་བྱུང་བའི་གཡོན་དང་གཡས་ཀྱི་ཞབས་གདུབ།  མཚོག་མའི་གཡོན་དུ་ཨཾ་ལས་བྱུང་བའི་ཟླ་བ་ཕྱེད་པ།  དབུ་རེ་རེ་ལའང་ཧ་ཧི་ཧྲྀ་ཧུ་ཧླྀ་ལས་བྱུང་བའི་ཐོད་པ་ལྔའི་དབུ་རྒྱན་དང་ལྡན་པ།  དཔྲལ་བར་

ཨ་ལས་བྱུང་བའི་རྡོ་རྗེའི་དར་དཔྱངས།  ཕྲག་པར་ཨ་ཨ་ཨཾཿལས་བྱུང་བའི་མཆོད་ཕྱིར་ཐོགས།  ཀྵཿལས་བྱུང་བའི་སྟག་གི་པགས་པའི་ཤམ་ཐབས་མནབ་པ། ཧཾ་ཀྵ་ལས་བྱུང་བའི་བདུད་རིགས་
བརྒྱའི་མགོ་བོའི་ཕྲེང་བ་མགུལ་བར་གསོལ་ཞིང་ཕྲག་པ་ནས་འཕྱང་བ།  བཾ་ལས་བྱུང་བའི་སྐུ་ལ་ཐལ་ཆེན་གྱིས་བྱུགས་པའོ། །སྦྲུལ་གྱི་རྒྱན་རྣམས་ཀྱིས་བརྒྱན་པ་སྟེ་ཧུཾ་ལས་བྱུང་བའི་ཀླུ་རྒྱལ་བ་ལྗང་གུས་རལ་པའི་ཅོད་པན་
བཅིངས་པ།  ཀྵུཾ་ལས་བྱུང་བའི་རྣམ་རྒྱལ་སྔོན་པོའི་དར་དཔྱངས།  ཧྱཾ་ཧྱཱ་ལས་བྱུང་བའི་སྟོབས་རྒྱུ་དང་པདྨ་ནག་པོའི་གཡོན་དང་གཡས་ཀྱི་རྣ་རྒྱན།  ཧྲཾ་ཧྲཱཾ་ལས་བྱུང་བའི་ནོར་རྒྱས་དང་དུང་སྐྱོང་དམར་པོའི་གཡོན་དང་གཡས་
ཀྱི་ཕྱག་གདུབ།  ཧྭླཾ་ཧྭླ་ལསབྱུང་བའི་མཐའ་ཡས་དང་རིགས་ལྡན་དཀར་པོའི་སྐ་རགས་དང་མགུལ་རྒྱན།  ཧླཾ་ཧླཱ་ལས་བྱུང་བ་འཇོག་པོ་དང་པད་ཆེན་སེར་པོས་རྐང་གདུབ་བྱས་པའོ། །སྐབས་འདིར་རྣ་རྒྱན་ལ་སོགས་པ་རྒྱན་དང་།  
ཕྱག་མཚན་ཐམས་ཅད་སོ་སོའི་ཕྱག་རྒྱ་དང་སྔགས་དང་བཅས་པ་སྦྱར་བའི་རྒྱས་སྤྲོས་འདོད་ན་ཡིག་ཆ་གཞན་ལས་ཤེས་པར་བྱ་ཞིང་གཡས་དང་གཡོན་གྱིས་བཅའ་བའི་ཕྱག་རྒྱ་བཅས་སོ་སོའི་སྔགས་རྣམས་སོ་སོའི་སྐབས་འདིར་སྦྱར་ཀྱང་རུང་ལ།  སོ་སོའི་ས་བོན་ལས་བསྐྱེད་པ་
འདིས་ཀྱང་སོ་སོའི་སྔགས་ཀྱིས་བརླབས་པའི་གོ་ཆོད་པས་འདིར་འཇུག་པ་བདེ་ཞིང་ཆོ་ག་ཆད་སྐྱོན་ཀྱང་མེད་པ་ཡིན་ནོ། །དེ་ལྟ་བུའི་སྐུའི་གནས་དྲུག་དང་ཚིགས་ལ་སོགས་པ་ཐམས་ཅད་དུ་གོང་ལྟར་རྡོ་རྗེས་གཏམས་ཤིང་རྡོ་རྗེའི་སྐུ་ཁྲོ་བོ་ཐམས་ཅད་

ལ་བཀའ་བསྒོ་བའི་དབང་པོར་གྱུར།  དེ་ནས་ཁང་བརྩེགས་ཀྱི་ནང་གི་འཁོར་ལོ་རྩིབས་བཅུ་པའི་་་་་་རྩིབས་རྣམས་ཀྱི་ནང་དུ་རཿཡིག་ལས་བྱུང་བའི་ཉི་མའི་དཀྱིལ་འཁོར་བཅུ་བུ་ལུགས་ཟླ་ཉི་གཉིས་ཡོད།  གནས་པར་གྱུར།  བདག་གི་ཐུགས་
ཀར་ཉི་མའི་དཀྱིལ་འཁོར་གྱི་སྟེང་དུ།  ཧ་ཡ་ར་ཝ་ལ།  རྣམས་བརྩེགས་པའི་རང་བཞིན་ཡི་གེའི་གོང་བུ་གནས་པ་ལས་ཧ་ཧཱ་ལས་བྱུང་བའི་རྡོ་རྗེ་ལྗང་གུ་དང་སྔོན་པོ་དག་ལས་གཙུག་ཏོར་འཁོར་ལོས་
སྒྱུར་བ་རྩ་ཞལ་དང་སྐུ་མདོག་ལྗང་གུ།  གནོད་མཛེས་རྒྱལ་པོ་རྩ་བའི་ཞལ་དང་སྐུ་མདོག་སྔོན་པོ་གཉིས་ཀའང་གཡས་ཞལ་དམར་ཞིང་གཡོན་ཞལ་དཀར་བ།  ཕྱག་དྲུག་གཡས་གསུམ་རྡོ་རྗེ་གྲི་གུག་དགྲ་སྟ། གཡོན་གསུམ་
རྡོ་རྗེ་དྲིལ་བུ་ཐོད་པ།  ཚངས་མགོ་གདོང་བཞི་འཛིན་པ་དག  །ཁྲོ་བོའི་རྒྱལ་པོའི་རྩ་བའི་ཞལ་གྱི་རྣ་བ་གཡོན་དང་གཡས་པ་ནས་ཕྱུངས་ཏེ་སྟེང་དང་འོག་ཏུ་འཁོར་ལོའི་རྩིབས་ཀྱི་ནང་དུ་ཉི་མའི་གདན་ལ་འཁོད་པར་གྱུར།  
ཡི་ཡཱི་ལས་བྱུང་བའི་རལ་གྲི་ནག་པོ་དག་ཡོངས་སུ་གྱུར་པ་ལས་བགེགས་མཐར་བྱེད་དང་དབྱུག་སྔོན་ཅན།  སྐུ་མདོག་ནག་པོ།  ནག་དམར་དཀར་བའི་ཞལ་གསུམ།  ཕྱག་དྲུག་གི་གཡས་གསུམ་རལ་གྲི་གྲི་གུག་རྩེ་
གསུམ།  གཡོན་གསུམ་ཕུབ་དང་ཐོད་པ་ཁ་ཊྭཱཾ་ག་དཀར་པོ་འཛིན་པ་དེ་དག །དབྱུག་སྔོན་ཅན་སོགས་ཕྱག་བཞི་པ་ཕྱག་མཚན་སྐུ་དཀྱིལ་སྐབས་སུ་བཤད་པ་ལྟར་མཛད་པ་ཡོད་ཀྱང་། སྐབས་འདིར་ཁྲོ་བཅུ་ཐམས་ཅད་ཞལ་གསུམ་ཕྱག་དྲུག་ཏུ་བསྒོམ་

པ་འདི་རྗེ་བཙུན་ཇོ་ནང་བའི་ལུགས་ལྟར་བཀོད་པ་ཡིན་ནོ། །གཡོན་དང་གཡས་ཀྱི་སྣ་བུག་ནས་སྤྲོས་ཏེ་ཤར་དང་ཤར་ལྷོའི་རྩིབས་ཀྱི་ནང་དུ་གདན་ལ་འཁོད།  ཪྼྀ་ཪྼཱྀ་ལས་བྱུང་བའི་རིན་པོ་ཆེ་དམར་པོ་དག་
ཡོངས་སུ་གྱུར་པ་ལས།  ཤེས་རབ་མཐར་བྱེད་དང་འདོད་པའི་རྒྱལ་པོ་དམར་པོ།  དམར་དཀར་ནག་པའི་ཞལ་གསུམ།  ཕྱག་དྲུག་གི་གཡས་གསུམ་མེ་ཡི་མདའ་དང་།  རྡོ་རྗེ་ལྕགས་ཀྱུ།  སྐྲ་དང་བཅས་པའི་ཌཱ་མ་
རུ། གཡོན་གསུམ་གཞུ་དང་།  ཞགས་པ།  རིན་པོ་ཆེ་རྩེ་མོ་དགུ་པ་འོད་འཕྲོ་བ་འཛིན་པ་དེ་དག་གཡོན་དང་གཡས་ཀྱི་མིག་ནས་ཕྱུངས་ཏེ།  ལྷོ་དང་ལྷོ་ནུབ་ཀྱི་རྩིབས་ལ་འཁོད།  ཝུ་ཝཱུ་ལས་བྱུང་བའི་པདྨ་དཀར་
པོ་དག་ཡོངས་སུ་གྱུར་པ་ལས་པདྨ་མཐར་བྱེད་དང་མི་གཡོ་བ་དཀར་པོ།  དཀར་ནག་དམར་བའི་ཞལ་གསུམ།  ཕྱག་དྲུག་གི་གཡས་གསུམ་ཐོ་བ་མདུང་དང་རྩེ་གསུམ།  གཡོན་གསུམ་པད་དཀར་མེ་ལོང་བགྲང་
ཕྲེང་བསྣམས་པ་དག ལྕེ་དང་ཆུ་ལམ་ནས་སྤྲོས་ཏེ་བྱང་དང་བྱང་ཤར་དུ་འཁོར་ལོའི་རྩིབས་ཀྱི་ནང་དུ་འཁོད།  ལླྀ་ལླཱྀ་ལས་བྱུང་བའི་འཁོར་ལོ་སེར་པོ་དག་ལས།  གཤིན་རྗེ་མཐར་བྱེད་དང་། སྟོབས་པོ་ཆེ་སེར་པོ། 
སེར་དཀར་ནག་པའི་ཞལ་གསུམ།  ཕྱག་དྲུག་གི་གཡས་གསུམ་འཁོར་ལོ།  དབྱུག་པ།  ཁྲོ་བོའི་རྡོ་རྗེ།  གཡོན་གསུམ་དུང་དང་། ལྕགས་སྒྲོག དྲིལ་བུ་འཛིན་པ་དག བཤང་ལམ་དང་གཙུག་ཏོར་ནས་

སྤྲོས་ཏེ།  ནུབ་དང་ནུབ་བྱང་གི་རྩིབས་ལ་འཁོད་པར་གྱུར།  དེ་ཐམས་ཅད་ཀྱང་ཁྲོ་ཚུལ་སྤྱན་གསུམ་དབུ་སྐྲ་གྱེན་དུ་བརྫེས་ཤིང་།  སྦྲུལ་རྒྱན་དང་།  ཕྱག་རྒྱ་དྲུག་གིས་སྤྲས་པ།  ཞབས་གཉིས་གཡས་བརྐྱངས་བའི་
སྟབས་ཀྱིས་གདན་ཉི་མ་ལ་གནས་པ།  ཡེ་ཤེས་དག་པས་ཁང་བརྩེགས་ཀྱི་ནང་སྲུང་བར་མཛད་པའོ། །སླར་ཡང་བདག་ཉིད་ཀྱི་ཐུགས་ཀར་ཉི་དཀྱིལ་གྱི་སྟེང་དུ།  ང་ཉ་ཎ་མ་ན་བརྩེགས་པའི་ཡི་གེ་གནས་པ་ལས། 
ང་ངཱ་ལས་བྱུང་བའི་ཟད་པར་ནམ་མཁའ་ལྗང་གུ་དང་སྟོང་པ་སྔོན་པོ་གཉིས་གཡོན་དང་གཡས་ཀྱི་རྣ་བ་ནས་སྤྲོས་ཏེ།  ཁང་པ་བརྩེགས་པའི་ཕྱི་རོལ་གྱི་སྟེང་དུ་ནམ་མཁའ་དང་།  འོག་ཏུ་ཡེ་ཤེས་ཀྱི་དཀྱིལ་འཁོར་ལ་འཁོད་དེ་
གནས་པའོ། །ཉི་ཉཱི་ལས་བྱུང་བའི་ཟད་པར་ང་ནག་པོ་གཉིས་གཡོན་དང་གཡས་ཀྱི་སྣ་བུག་ནས་སྤྲོས་ཏེ་ཤར་དང་ཤར་ལྷོར་གནས།  ཎྼྀ་ཎྼཱྀ་ལས་བྱུང་བའི་ཟད་པར་མེ་དམར་པོ་གཉིས་གཡོན་དང་གཡས་ཀྱི་མིག་དག་ནས་
སྤྲོས་ཏེ་ལྷོ་དང་ལྷོ་ནུབ་ཏུ་འཁོད།  མུ་མཱུ་ལས་བྱུང་བའི་ཟད་པར་ཆུ་དཀར་པོ་གཉིས་ལྕེ་དང་ཆུ་ལམ་ནས་སྤྲོས་ཏེ་བྱང་དང་བྱང་ཤར་དུ་གནས།  ནླྀ་ནླཱྀ་ལས་བྱུང་བའི་ཟད་པར་ས་སེར་པོ་གཉིས་བཤང་ལམ་དང་གཙུག་ཏོར་
ནས་སྤྲོས་ཏེ་ནུབ་དང་ནུབ་བྱང་དུ་གནས་པ་སྟེ།  ཟད་པར་འདི་དག་རྒྱལ་བ་རིགས་དྲུག་གི་སྐུ་མདོག་ཞལ་ཕྱག་ཕྱག་མཚན་དང་མཚུངས་པར་མཛད་པའང་ཡོད།  ཟད་པར་བཅུ་པོ་ཐམས་ཅད་ཞལ་གཅིག་ཕྱག་གཉིས་པ་རིན་པོ་ཆེ་དང་ལྷའི་གོས་ཀྱིས་

མཛེས་པ།  རང་རང་གི་འབྱུང་བའི་དཀྱིལ་འཁོར་ལ་ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་གནས་པ་མཉམ་བཞག་གི་ཕྱག་རྒྱ་ཅན།  ནམ་མཁའ་དག་པས་ཁང་བརྩེགས་ཀྱི་ཕྱི་རོལ་བསྲུང་བ་སྟེ། 
ཁྲོ་བོ་དང་ཟད་པར་ཡེ་ཤེས་དང་ནམ་མཁའ་ཡང་དག་པར་སྦྱོར་བས་ཡིད་ཀྱི་ཁམས་བསྲུང་བར་མཛད་པའོ། །སླར་ཡང་རང་གི་ཐུགས་ཀར་ཉི་མའི་སྟེང་དུ།  གྷ་ཛྷ་ཌྔྷ་བྷ་དྷ་བརྩེགས་པ་ལས།  གྷ་དང་ཁབ་ལས་སྐྱེས་པའི་
ཚངས་པ་ལྗང་གུ་ཞལ་བཞི་པ་ཕྱག་བཞིའི་གཡས་གཉིས་ཁབ་དང་བགྲང་ཕྲེང་། གཡོན་གཉིས་པདྨ་དང་སྤྱི་བླུགས་འཛིན་པ།  གྷཱ་དང་འཁོར་ལོ་ལས་སྐྱེས་པའི་ཁྱབ་འཇུག་སྔོན་པོ་ཞལ་གཅིག་པ།  ཕྱག་བཞིས་
འཁོར་ལོ་དང་དབྱུག་ཐོ། པདྨ་དང་སྐྱེ་བ་ལྔ་པའི་དུང་འཛིན་པ།  དེ་གཉིས་རྣ་བ་གཡོན་དང་གཡས་ནས་ཕྱུངས་ཏེ་ར་བ་གསུམ་པའི་ནང་གི་ཁྱོན་གྱི་ཚད་ཀྱི་སྟེང་དུ་ངང་པ་དང་།  འོག་ཏུ་མཁའ་ལྡིང་གི་གདན་ལ་འཁོད་དེ་
གནས་པར་གྱུར།  ཛྷེ་དང་རལ་གྲི་ལས་བྱུང་བའི་བདེན་བྲལ་ནག་པོ་ཞལ་གཅིག་པ།  ཕྱག་བཞིས་རལ་གྲི་དང་གྲི་གུག ཕུབ་དང་ཐོད་པ་འཛིན་པ།  ཛྷཱི་དང་དཔག་བསམ་ཤིང་ལས་སྐྱེས་པའི་རླུང་ལྷ་ནག་པོ་ཞལ་གཅིག་པ།  
ཕྱག་བཞིས་དཔག་བསམ་ཤིང་དང་ཡོངས་འདུའི་མེ་ཏོག ཨིནྡྲ་ནཱི་ལ་དང་ཨུཏྤལ་སྔོན་པོ་འཛིན་པ།  དེ་གཉིས་སྣ་བུག་གཡོན་དང་གཡས་ནས་ཕྱུངས་ཏེ་ཤར་དུ་ཡི་དྭགས་དང་ཤར་ལྷོར་རི་དྭགས་ཀྱི་གདན་ལ་འཁོད།  ཌྷྼྀ་དང་

དབྱུག་པ་ལས་སྐྱེས་གཤིན་རྗེ་དམར་པོ་ཞལ་གཅིག་པ།  ཕྱག་བཞིས་དབྱུག་པ་དང་རལ་གྲི།  ལྕགས་སྒྲོག་དང་ཞགས་པ་འཛིན་པ།  དྷྼྀ་དང་ཤ་ཀྟི་ལས་སྐྱེས་མེ་ལྷ་དམར་པོ་ཞལ་གཅིག་པ།  ཕྱག་བཞིས་ཤཀྟི་དང་
དབྱུག་པ།  ཆུ་སྐྱེས་དང་སྤྱི་བླུགས་འཛིན་པ།  དེ་གཉིས་མིག་གཡོན་དང་གཡས་ནས་ཕྱུངས་ཏེ་ལྷོར་མ་ཧེ་དང་།  ལྷོ་ནུབ་ཏུ་ལུག་གི་གདན་ལ་འཁོད།  བྷུ་དང་ཞགས་པ་ལས་སྐྱེས་ཆུ་ལྷ་རྒྱ་མཚོ་དཀར་པོ་ཞལ་གཅིག་
པ།  ཕྱག་བཞིས་ཞགས་པ་དང་རིན་པོ་ཆེ།  སྦྲུལ་ཞགས་དང་ཟླ་བ་ཆུ་ཤེལ་འཛིན་པ།  བྷཱུ་དང་རྩེ་གསུམ་ལས་སྐྱེས་དྲག་པོ་དཀར་པོ་ཞལ་གཅིག་པ། ཕྱག་བཞིས་རྩེ་གསུམ་དང་མདའ།  སྦྲུལ་དང་བཅས་པའི་
ཁ་ཊྭཱཾ་ག་དང་།  གཞུ་འཛིན་པ།  དེ་གཉིས་ལྕེ་དང་ཆུ་ལམ་ལས་ཕྱུངས་ཏེ་བྱང་དུ་ཆུ་སྲིན་དང་།  བྱང་ཤར་དུ་ཁྱུ་མཆོག་གི་གདན་ལ་འཁོད།  དྷླྀ་དང་རྡོ་རྗེ་ལས་སྐྱེས་དབང་པོ་སེར་པོ་ཞལ་གཅིག་པ།  ཕྱག་བཞིས་རྡོ་རྗེ་
དང་མེའི་མདའ།  དྲིལ་བུ་དང་གཞུ་འཛིན་པ།  དྷླཱྀ་དང་བེ་ཅོན་ལས་སྐྱེས་གནོད་སྦྱིན་སེར་པོ་ཞལ་གཅིག་པ།  ཕྱག་བཞིས་རིན་པོ་ཆེ་དང་བེ་ཅོན།  ནེའུ་ལེ་དང་པདྨ་འཛིན་པ།  དེ་གཉིས་བཤང་ལམ་དང་གཙུག་ཏོར་
ནས་ཕྱུངས་ཏེ།  ནུབ་ཏུ་གླང་ཆེན་གྱི་གདན་དང་།  ནུབ་བྱང་དུ་འཁོར་ལོས་དྲངས་པའི་ཁང་བརྩེགས་ལ་འཁོད་པར་གྱུར།  ཕྱོགས་སྐྱོང་བ་ཐམས་ཅད་ལྷའི་གོས་དང་རིན་པོ་ཆེའི་རྒྱན་ལྡན་ཞབས་གཉིས་རྡོ་རྗེའི་སྐྱིལ་ཀྲུང་གིས་

བཞུགས་པ་རླུང་དག་པས་རབ་གསུམ་པའི་ནང་སྲུང་ཞིང་སྐྱོང་བར་མཛད་པའོ། །སླར་ཡང་རང་གི་ཐུགས་ཀར་ཉི་དཀྱིལ་ལ།  ག་ཛ་ཌ་བ་ད། བརྩེགས་པའི་ཡི་གེ་ལས།  ག་གཱ་དང་རྡོ་རྗེ་ལས་
སྐྱེས་སྒྲ་གཅན་ལྗང་གུ་དང་། དུས་མེ་སྔོན་པོ་གཉིས་ཀ་ཞལ་གཅིག་པ།  ཕྱག་བཞིས་རྡོ་རྗེ་དང་བགྲང་ཕྲེང་། དྲིལ་བུ་དང་པདྨ་འཛིན་པ།  དེ་གཉིས་རྣ་བ་གཡོན་དང་གཡས་ནས་སྤྲོས་ཏེ། ར་བ་གསུམ་པའི་ཕྱི་རོལ་གྱི་
ཁྱོན་གྱི་ཚད་ཀྱི་སྟེང་དུ་ནམ་མཁའ་དང་།  འོག་ཏུ་ཡེ་ཤེས་ཀྱི་དཀྱིལ་འཁོར་ལ་གནས་པ།  ཛི་དང་གྲི་གུག་ལས་སྐྱེས་ཟླ་བ་ནག་པོ་ཞལ་གཅིག་པ།  ཕྱག་བཞིས་གྲི་གུག་དང་རྩེ་གསུམ།  ཐོད་པ་དང་ཁ་ཊྭཱཾ་ག་འཛིན་
པ།  ཛཱི་དང་རལ་གྲི་ལས་སྐྱེས་ཉི་མ་ནག་པོ་ཞལ་གཅིག་པ།  ཕྱག་བཞིས་རལ་གྲི་དང་རྩེ་གསུམ།  ཐོད་པ་དང་ཁ་ཊྭཱཾ་ག་འཛིན་པ།  དེ་གཉིས་སྣ་བུག་གཡོན་དང་གཡས་ནས་ཕྱུངས་ཏེ་ཤར་དང་ཤར་ལྷོར་རླུང་དཀྱིལ་ལ་
འཁོད།  ངྼྀ་དང་མདའ་ལས་སྐྱེས་པའི་ལྷག་པ་དམར་པོ་ཞལ་གཅིག་པ།  ཕྱག་བཞིས་མདའ་དང་རིན་པོ་ཆེ།  གཞུ་དང་མེ་ལོང་འཛིན་པ།  ངྼཱྀ་དང་རྡོ་རྗེའི་ལྕགས་ཀྱུ་ལས་སྐྱེས་མིག་དམར་དམར་པོ་ཞལ་གཅིག་པ། 
ཕྱག་བཞིས་རྡོ་རྗེའི་ལྕགས་ཀྱུ་དང་རིན་པོ་ཆེ།  རྡོ་རྗེའི་ཞགས་པ་དང་མེ་ལོང་འཛིན་པ།  དེ་གཉིས་མིག་གཡོན་དང་གཡས་ནས་ཕྱུངས་ཏེ་ལྷོ་དང་ལྷོ་ནུབ་ཏུ་མེ་དཀྱིལ་ལ་འཁོད།  བུ་དང་པདྨ་ལས་སྐྱེས་པ་སངས་དཀར་པོ་

ཞལ་གཅིག་པ།  ཕྱག་བཞིས་པདྨ་དང་ཤེལ་ཕྲེང་།  སྤྱི་བླུགས་དང་དུང་འཛིན་པ།  བཱུ་དང་འཁོར་ལོ་ལས་སྐྱེས་ཕུར་བུ་དཀར་པོ་ཞལ་གཅིག་པ།  ཕྱག་བཞིས་འཁོར་ལོ་དང་མུ་ཏིག་གི་ཕྲེང་བ།  པདྨ་དང་སྤྱི་བླུགས་
འཛིན་པ།  དེ་གཉིས་ལྕེ་དང་ཆུ་ལམ་ནས་ཕྱུངས་ཏེ་བྱང་དང་བྱང་ཤར་དུ་ཆུ་དཀྱིལ་ལ་འཁོད།  ངླྀ་དང་སྦྲུལ་ཞགས་ལས་སྐྱེས་མཇུག་རིང་སེར་པོ་ཞལ་གཅིག་པ།  ཕྱག་བཞིས་སྦྲུལ་ཞགས་དང་དབྱུག་པ།  འཁོར་
ལོ་དང་ཐོ་བ་འཛིན་པ།  ངླཱྀ་དང་ལྕགས་སྒྲོག་ལས་སྐྱེས་སྤེན་པ་སེར་པོ་ཞལ་གཅིག་པ།  ཕྱག་བཞིས་ལྕགས་སྒྲོག་དང་ཐོ་བ།  འཁོར་ལོ་དང་རྡོ་རྗེ་ཕུར་བུ་འཛིན་པ།  དེ་གཉིས་བཤང་ལམ་དང་གཙུག་ཏོར་ནས་
ཕྱུངས་ཏེ་ནུབ་དང་ནུབ་བྱང་དུ་ས་ཡི་དཀྱིལ་འཁོར་ལ་འཁོད་དེ་གནས་པ། གཟའ་རྣམས་ཕྱག་གཉིས་སོ་སོའི་ཕྱག་མཚན་འཛིན་པ་སྒོམ་པར་མཛད་པའང་ཡོད།  དེ་ཐམས་ཅད་ལྷའི་གོས་དང་རིན་པོ་ཆེའི་རྒྱན་གྱིས་བརྒྱན་པ་ཞབས་
གཉིས་རྡོ་རྗེའི་སྐྱིལ་ཀྲུང་གིས་འབྱུང་བའི་གདན་ལ་བཞུགས་པ་མེའི་ཁམས་དག་པས་ར་བ་གསུམ་པའི་ཕྱི་རོལ་སྲུང་བ་སྟེ།  གཟའ་དང་ཕྱོགས་སྐྱོང་མེ་དང་རླུང་ཡང་དག་པར་སྦྱོར་བས་ངག་གི་ཁམས་བསྲུང་བར་མཛད་
པའོ། །སླར་ཡང་རང་གི་ཐུགས་ཀའི་ཉི་དཀྱིལ་ལ།  ཁ་ཚ་ཋ་ཕ་ཐ།  བརྩེགས་པའི་ཡི་གེ་ལས།  ཁ་ཁཱ་དང་བུམ་པ་ལས་སྐྱེས་པའི་རྒྱལ་བ་ལྗང་གུ་དང་རྣམ་རྒྱལ་སྔོན་པོ་གཉིས་ཀ་སྦྲུལ་མགོ་བདུན་པའི་གདེངས་

ཀ་ཅན།  རྣ་བ་གཡོན་དང་གཡས་ནས་སྤྲོས་ཏེ།  ར་བ་ལྔ་པའི་ནང་གི་ཁྱོན་གྱི་ཚད་ཀྱི་སྟེང་དུ་ནམ་མཁའ་དང་འོག་ཏུ་ཡེ་ཤེས་ཀྱི་དཀྱིལ་འཁོར་ལ་འཁོད།  ཚི་ཚཱི་དང་རྒྱལ་མཚན་ལས་སྐྱེས་
སྟོབས་རྒྱུ་དང་པདྨ་ནག་པོ་སྣ་བུག་གཡོན་དང་གཡས་ནས་སྤྲོས་ཏེ་ཤར་དང་ཤར་ལྷོར་རླུང་དཀྱིལ་ལ་འཁོད།  ཋྼྀ་ཋྼཱྀ་དང་བཀྲ་ཤིས་ལས་སྐྱེས་ནོར་རྒྱས་དང་དུང་སྐྱོང་དམར་པོ་མིག་གཡོན་དང་གཡས་ནས་སྤྲོས་ཏེ་ལྷོ་དང་ལྷོ་
ནུབ་ཏུ་མེ་དཀྱིལ་ལ་འཁོད།  ཕུ་ཕཱུ་དང་པདྨ་ལས་སྐྱེས་མཐའ་ཡས་དང་རིགས་ལྡན་དཀར་པོ་ལྕེ་དང་ཆུ་ལམ་ལས་སྤྲོས་ཏེ་བྱང་དང་བྱང་ཤར་དུ་ཆུ་དཀྱིལ་ལ་འཁོད།  ཐླྀ་ཐླཱྀ་དང་རྡོ་རྗེ་ལས་སྐྱེས་འཇོག་པོ་དང་པད་ཆེན་སེར་པོ་
བཤང་ལམ་དང་གཙུག་ཏོར་ལས་སྤྲོས་ཏེ་ནུབ་དང་ནུབ་བྱང་དུས་དཀྱིལ་ལ་འཁོད་པར་གྱུར།  སྟོབས་རྒྱུ་ལ་སོགས་པ་བརྒྱད་ནི་སྦྲུལ་མགོ་ལྔའི་གདེངས་ཀ་ཅན་ཀླུ་བཅུ་པོ་ཀུན་ཀྱང་ཞལ་གཅིག་པ་སྤྱན་གསུམ་པ།  ཕྱག་བཞིས་
བུམ་པ་དང་རྡོ་རྗེ།  པདྨ་དང་རིན་པོ་ཆེ་འཛིན་པ།  ལྷའི་ན་བཟའ་དང་རིན་པོ་ཆེའི་རྒྱན་དང་ལྡན་པ་ཞབས་གཉིས་རྡོ་རྗེའི་སྐྱིལ་ཀྲུང་གིས་སོ་སོའི་འབྱུང་བའི་གདན་ལ་བཞུགས་པ་ཆུའི་ཁམས་དག་པས་ར་བ་ལྔ་པའི་ནང་བསྲུང་བའོ།  །
སླར་ཡང་རང་གི་ཐུགས་ཀའི་ཉི་དཀྱིལ་ལ།  ཀ་ཙ་ཊ་པ་ཏ།  བརྩེགས་པའི་ཡི་གེ་ལས།  ཀ་ཀཱ་དང་གྲི་གུག་ལས་སྐྱེས་རོ་ལངས་ལྗང་གུ་དང་།  གྲུལ་བུམ་སྔོན་པོ་གཉིས་རྣ་བ་གཡོན་དང་གཡས་ནས་སྤྲོས་ཏེ།  ར་བ་

ལྔ་པའི་ཕྱི་རོལ་གྱི་ཁྱོན་གྱི་ཚད་ཀྱི་སྟེང་དུ་ནམ་མཁའ་དང་འོག་ཏུ་ཡེ་ཤེས་ཀྱི་དཀྱིལ་འཁོར་ལ་འཁོད།  ཙི་ཙཱི་དང་གྲི་གུག་ལས་སྐྱེས་མིའམ་ཅི་ཁྱིའི་གདོང་ཅན་དང་།  སྐྱེས་བུའམ་བྱ་རོག་གི་གདོང་ཅན་གཉིས་མདོག་ནག་
པོ།  སྣ་བུག་གཡོན་དང་གཡས་ནས་སྤྲོས་ཏེ་ཤར་དང་ཤར་ལྷོར་རླུང་དཀྱིལ་ལ་འཁོད།  ཊྼྀ་ཊྼཱྀ་དང་གྲི་གུག་ལས་སྐྱེས་དྲི་ཟ་ཕག་གི་གདོང་པ་ཅན་དང་།  འབྱུང་པོ་བྱ་རྒོད་ཀྱི་གདོང་པ་ཅན་གཉིས་དམར་པོ། གཡོན་དང་
གཡས་ཀྱི་མིག་དག་ལས་སྤྲོས་ཏེ་ལྷོ་དང་ལྷོ་ནུབ་ཏུ་མེ་དཀྱིལ་ལ་འཁོད།  པུ་པཱུ་དང་གྲི་གུག་ལས་སྐྱེས་སྲིན་པོ་སྟག་གི་གདོང་པ་ཅན་དང་།  ཡི་དྭགས་འུག་པའི་གདོང་པ་ཅན་གཉིས་དཀར་པོ་ལྕེ་དང་ཆུ་ལམ་ནས་སྤྲོས་ཏེ། 
བྱང་དང་བྱང་ཤར་དུ་ཆུ་དཀྱིལ་ལ་འཁོད།  ཏླྀ་ཏླཱྀ་དང་གྲི་གུག་ལས་སྐྱེས་རྗེད་བྱེད་ཅེ་སྤྱང་གི་གདོང་པ་ཅན་དང་།  ནམ་མཁའ་ལྡིང་མཁའ་ལྡིང་གི་གདོང་པ་ཅན་གཉིས་སེར་པོ་བཤང་ལམ་དང་གཙུག་ཏོར་ནས་སྤྲོས་ཏེ་ནུབ་དང་
ནུབ་བྱང་དུ་ས་དཀྱིལ་ལ་འཁོད་པར་གྱུར།  དེ་ཐམས་ཅད་ཀྱང་ཞལ་གཅིག་པ་སྤྱན་གསུམ་པ་ཕྱག་གཉིས་གྲི་གུག་དང་ཐོད་པ་འཛིན་པ།  གཅེར་བུ་ཕྱག་རྒྱ་ལྔས་བརྒྱན་ཅིང་མགོ་བོའི་ཕྲེང་བ་འཕྱང་བ།  རང་རང་གི་འབྱུང་
པའི་དཀྱིལ་འཁོར་ལ་ཞབས་གཉིས་ཟླུམ་པོའི་སྟབས་ཀྱིས་གནས་པ་ས་ཡི་ཁམས་དག་པས་ར་བ་ལྔ་པའི་ཕྱི་སྲུང་བ་སྟེ།  ཀླུ་དང་འབྱུང་པོ་ཆུ་དང་ས་ཡང་དག་པར་སྦྱོར་བས་ལུས་ཀྱི་ཁམས་བསྲུང་བར་མཛད་པའོ། །དེ་ལྟར་སྡེ་

དྲུག་སྲུང་མ་དྲུག་ཅུ་པོ་ནང་དང་ཕྱི་རོལ་ནས་ཡང་དག་པར་སྦྱོར་བས་བཀོད་པར་བྱས་ཏེ་སྲུང་བའི་འཁོར་ལོའི་ང་རྒྱལ་བཟུང་ལ། ཨོཾ་སརྦ་ཏ་ཐཱ་ག་ཏ་ར་ཀྵ་ཙཀྲ་སྭ་བྷཱ་བ་ཨཱཧྨ་ཀོ྅ཧཾ།  ཞེས་བརྗོད།  ཇོ་ནང་པའི་ཕྱག་ལེན་དུ་མི་མཛད་ཀྱང་
སྐབས་འདིར་ཡེ་ཤེས་པ་གཞུག་པ་དང་།  རྒྱས་གདབ་དབང་བསྐུར་སྔགས་བཟླ་བ་རྣམས་ཀྱང་སྒྲུབ་ཐབས་གཞན་ལས་རྒྱས་པར་འབྱུང་བའམ།  དེ་ལྟར་མ་ལྕོགས་ན།  ལྕགས་ཀྱུའི་ཕྱག་རྒྱ་བཅས་ཏེ།  ཛཿ ཞེས་བརྗོད་པས་ཡེ་ཤེས་རྟེན་དང་བརྟེན་པར་
བཅས་པ་དགུག རྡོ་རྗེའི་ཕྱག་རྒྱ་དང་།  ཧཱུྃ།  ཞེས་བརྗོད་པས་དམ་ཚིག་པ་ལ་གཞུག ཞགས་པའི་ཕྱག་རྒྱ་དང་།  བྃ།  ཞེས་བརྗོད་པས་དབྱེར་མེད་དུ་བཅིངས།  དྲིལ་བུའི་ཕྱག་རྒྱ་དང་།  ཧོ། ཞེས་བརྗོད་པས་མཉེས་
པར་བྱས།  དབྱུག་པའི་ཕྱག་རྒྱ་དང་།  ཧི།  ཞེས་བརྗོད་པས་རོ་མཉམ་པར་བྱས་ཏེ།  རྟེན་དང་བརྟེན་པར་བཅས་པའི་ཡེ་ཤེས་ཀྱི་དཀྱིལ་འཁོར་རྣམས་དམ་ཚིག་པ་ལ་རོ་མཉམ་དུ་བྱའོ། །ལྷ་རྣམས་ཀྱི་དཔྲལ་མགྲིན་སྙིང་ག་ལྟེ་
བར་ཨོཾ་ཨཱཿཧཱུྃ་ཧོས་རྒྱས་གདབ་པས་བྱིན་གྱིས་བརླབས།  རང་གི་ཐུགས་ཀའི་ཧཱུཾ་གི་འོད་ཀྱིས་དབང་གི་ལྷ་རྣམས་མདུན་གྱི་ནམ་མཁར་སྤྱན་དྲངས་ལ།  ཨོཾ་བཛྲ་གནྡྷཾ་པུཥྤཾ་དྷཱུ་པྃ་དཱི་པྃ་ནཻ་བི་ཏྃ་ཨཀྵ་ཏཾ་ལཱ་སྱཾ་ཧཱ་སྱཾ་ཝཱ་དྱཾ་མྲྀ་ཏྃ་གཱི་ཏྃ་
ཀཱ་མྃ་པྲ་ཏི་ཙྪ་ན་མཿ   ཞེས་མཆོད་ལ།  དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ།  ཞེས་གསོལ་བ་བཏབ་པས་ཡུམ་རྣམས་ཀྱིས་བུམ་པའི་བདུད་རྩིས་དབང་བསྐུར་བ་སོགས་དབང་

བཅུ་གཅིག་པོ་ཐོབ་ཅིང་དྲི་མ་ཐམས་ཅད་དག་ནས་རྡོ་རྗེ་བཞིའི་ངོ་བོར་གྱུར་པའི་དབང་རྟགས་སུ་གཙོ་བོ་དང་སྟེང་གི་ལྷ་རྣམས་ལ་མི་བསྐྱོད་པ།  ཤར་དང་ཤར་ལྷོའི་རྣམས་ལ་དོན་གྲུབ།  ལྷོ་དང་ལྷོ་ནུབ་པར་རིན་འབྱུང་།  བྱང་
དང་བྱང་ཤར་བར་སྣང་མཐའ།  ནུབ་དང་ནུབ་བྱང་བར་རྣམ་སྣང་།  འོག་ཕྱོགས་པ་རྣམས་ལ་རྡོ་རྗེ་སེམས་དཔའ་སྟེ།  རྒྱལ་བ་རིགས་དྲུག་མཆོག་གི་སྤྲུལ་སྐུའི་ཆ་ལུགས་ཅན་རྣམས་ཀྱིས་རྒྱས་གདབ་བོ། །གཙོ་བོའི་
ཐུགས་ཀར་ཧཱུྃ་ལ་སྔགས་ཕྲེང་གིས་བསྐོར་བར་དམིགས་ལ།  རྐང་པ་བཅུ་དྲུག་པ་དང་བདུན་ཅུ་རྩ་གཉིས་པ་དག་ཅི་རིགས་བཟླ་བར་གསུངས།  དེ་ནས་བགེགས་ལ་ཕུར་བུས་གདབ་པ་ལ།  བདག་ཉིད་ཁྲོ་བོའི་དབང་པོ་རྡོ་རྗེ་ཤུགས་ཀྱིས་ཁྲོ་བོ་ཆེན་པོ་
བཅུ་ལ་སོ་སོའི་ཕྱོགས་ཀྱི་བགེགས་རྣམས་གཞོམ་ཞིང་ཕྱོགས་དེ་དག་ནས་བསྲུང་བར་བཀའ་བསྒོས་པས་དེ་དག་གིས་ཕྱོགས་བཅུར་གནས་པའི་བགེགས་དང་ལོག་པར་འདྲེན་པ་ཐམས་ཅད་རྡོ་རྗེ་ལྕགས་ཀྱུས་བཏབ་ཅིང་རྡོ་རྗེ་ཞགས་
པས་བཅིངས་ནས་ཕྱོགས་སོ་སོར་བཀོད་པ་ལ།  སྐུ་སྟོད་རྡོ་རྗེ་ཁྲོ་བོའི་གཟུགས་ཅན་ཞལ་དྲུག་ཕྱག་དྲུག་པ་སྐུ་སྨད་ཕུར་བུ་རྣོ་ཞིང་རབ་ཏུ་འབར་བ་རྣམས་ཀྱིས་བཏབ་པར་རྒྱས་པར་ཁྲོ་བཅུ་སོ་སོར་བཀའ་བསྒོ་བའི་སྔགས་འབྱུང་བ་དེའི་
སྐབས་སུ་སྦྱར་ཀྱང་ཆོག མཆན།  གྱུར་པར་དམིགས་ལ།  ཕུར་བུ་བསྒྲིལ་བའི་སྔགས་ནི།  ཨོཾ་ཨཱཿཧཱུྃ་ཧོ་ཧཾ་ཀྵཿ ཧཱུཾ་ཧཱུཾ་ཧཱུཾ་།  ཕཊ་ཕཊ་ཕཊཿ བཛྲ་ཀཱི་ལ་ཡ།  ཀཱ་ཡ་ཝཱ་ཀྩིཏ་ཛྙཱ་ན་ཨ་དྷི་པ་ཏེ་ཥ ཊ་མུ་ཁ་ཁ་ཊ་བྷཱུ་ཛ་ཥ་ཊ་

ཙ་ར་ཎ།  སརྦ་བིགྷྣཱཾ་བི་ནཱ་ཡ་ཨཱ་དུ་དུཥྚ་ནཾ།  ཀཱ་ཡ་ཝཱ་ཀྩིཏྟ་ཛྙཱ་ནཱ་ནཱཾ།  ཀཱི་ལ་ཡ་ཀཱི་ལ་ཡ་ཧཱུྃ་ཧཱུྃ་ཕཊ་ཕཊ།  ཕུར་བུ་འདེབས་པའི་སྔགས་ནི།  ཨོཾ་ལླྀཿབཛྲ་མུད་ག་ར་མཱ་ཨཱ་དཱི་མཱཾ།  སི་ར་སི་ཀཎྛེ་ཧྲྀ་ད་
ཡེ་ན་བྷཽ་གུ་ཧྱ།  ཨནྟ་བཛྲ་ཀཱི་ལ་ཀཱན།  ཨཱ་ཀོ་ཊ་ཡ་ཨཱ་ཀོཊ་ཡ།  ཀྵཾ་ཀྵཱཾ།  ཀྵིཾ་ཀྵཱིཾ   ྃཀྵྼིཾ་ཀྵྼཱྀ།   ཀྵུཾ་ཀྵཱུཾ།  ཀྵླྀཾ་ཀྵླཱྀཾ།  ཧཱུཾ་ཧཱུཾ་ཧཱུཾ།  ཕཊ་ཕཊ་ཕཊཿ རྡོ་རྗེ་ཐོ་བས་བརྡུངས་ཏེ་བཏབ་པས་བགེགས་ཀྱི་ཚོགས་རྣམས་བདེ་བ་ཆེན་
པོར་རོ་གཅིག་པའི་དེ་བཞིན་ཉིད་དུ་རྣམ་པར་དག་ཅིང་།  ལྷག་མ་རྣམས་ཀྱང་རིང་དུ་བྲོས་པར་གྱུར།  དེ་ལྟར་བགེགས་གཞོམ་པའི་ལས་གྲུབ་པའི་རྗེས་སུ་ལྷ་རྣམས་ལ་མཆོད་ཅིང་གཏོར་མ་འབུལ་བ་ལ་རྒྱས་པར།  མཆོད་པ་དང་།  གཏོར་མ་ནང་
མཆོད་རྣམས་འོག་ནས་འཆད་འགྱུར་ལྟར་བྱིན་གྱིས་བརླབས་ཤིང་།  ཨོཾ་ཨོཾ་བཛྲ་ཙནྡྲ་སརྦ་དྷརྨ་སོགས།  སྔགས་ཚན་བཞིས་སྦྱང་སྤེལ་སྦར་དང་བདུད་རྩིའི་རང་བཞིན་དུ་བྱ།  དེ་ལས་ཀྱང་བསྡུ་ན།  གཏོར་མ།  ཆུ་ཆང་ནང་མཆོད་ཀྱིས་བསངས་ལ།  གོང་དུ་ཡུལ་
བདག་གི་སྐབས་ལྟར་བྱིན་རླབས་བྱས་ནས།  རྡོ་རྗེའི་ཕྱག་རྒྱ་བཅས་པའི་སྟེང་དུ་རྡོ་རྗེ་རྩེ་ལྔ་པའི་འོད་ཀྱིས་ཁྲོ་བོའི་རྒྱལ་པོ་འཁོར་བཅས་མདུན་མཁར་སྤྱན་དྲངས་པར་གྱུར།  དེ་རྣམས་ཀྱི་ལྗགས་རྡོ་རྗེ་སྦུ་གུས་གཏོར་མའི་བཅུད་དྲངས་ཏེ་
གསོལ་བས་དགྱེས་ཤིང་ཚིམ་པར་བསམ་ལ།  ཨོཾ་ཨ་ཧཱུཾ་ཧོ།  ཤྲཱི་ཀཱ་ལ་ཙཀྲ ། དཔལ་དུས་ཀྱི་འཁོར་ལོ།  བཛྲ་བྷཻ་ར་ཝ།  རྡོ་རྗེ་འཇིགས་བྱེད།  བྷཱི་ཀ་ར་ཡ།  འཇིགས་པར་བྱེད་པ།  ས་པ་རི་ཝཱ་རེ་བྷྱཿ འཁོར་བཅས་རྣམས་ལ། 

ཨེ་དཾ་བྷ་ལིཾ་གཏོར་མ་དྲི། གནྡྷཾ་པུཥྤེ་མེ་ཏོག་བདུག་པ་སྒྲོན་མེ་དང་། དྷཱུ་པཾ་དཱི་པཾ་ཨ་ཀྵ་ཏཾ། མ་ཉམས་པ་འདི་བདག་འབུལ་གྱིས། ད་ངཱ་མ་ཧེ། ཏེ་ཛ་ཨཱ་ག་ཏྱ་ས་པ་རི་ཝཱ་རཿ  འཁོར་བཅས་དེ་རྣམས་ཀྱང་བྱོན་ལ། ཤྲཱི་གྷྲཾ་ཨི་དཾ་བ་ལིཾ་གྲྀཧྣ་། མྱུར་དུ་གཏོར་མ་འདི་ཟུངས་ཤིག  །ཁཱ་དནྟུ། གསོལ་བར་མཛོད་ཅིག་བཏུང་བར་མཛོད། པི་བནྟུ། ཛཿཧཱུྃ་བཾ་ཧོཿ  ཛཿཧཱུཾ་བཾ་ཧོ་ཡང་དག་ཚིམ། སྃ་ཏྲིཔྟཿ  སརྦ་སཏྭཱ་ནཱཾ་ཤཱནྟིཾ། སེམས་ཅན་ཀུན་ལ་ཞི་བ་དང་། པུཥྚིཾ། རཀྵ། རྒྱས་དང་བསྲུང་དང་བསྐྱབ་པ་དང་། ཨཱ་བ་ར་ཎ། 
གུཔྟིཾ། སྦ་བར་ཀུརྦནྟུ། མཛོད་ཅིག  ཧཱུཾ་ཧཱུཾ་ཕཊ། ཧཱུཾ་ཧཱུཾ་ཕཊ། རྡོ་རྗེ་འཆང་གིས་བཀའ་བསྒོས་མཛོད་སྭཱ་ཧཱ། བཛྲ་དྷ་ར་ཨཱ་ཛྙཱ་པ་ཡ་ཏི་སྭཱ་ཧཱ། ཞེས་པས་གཙོ་བོ་ལ་ཕུལ། རྡོ་རྗེ་རྩེ་ལྔའི་ཕྱག་རྒྱས་ཁྲོ་བཅུ་ལ་འབུལ་ཏེ། ཨོཾ་ཨཱཿཧཱུྃ་ཧོཿ  ཨུཥྞཱི་ཥ། གཙུག་ཏོར། སུམ་བྷ། གནོད་མཛེས། ནི་སུམ་བྷ། ངེས་གནོད་མཛེས། བིགྷྣཱནྟ་ཀ་བགེགས་མཐར་བྱེད་དང་། དབྱུག་པ་སྔོ། ནཱི་ལ་དཎྚ། ཤེས་རབ། པྲཛྙཱ་ནྟ་
ཀ  མཐར་བྱེད། ཊ་ཀི་རཱ་ཛ། འདོད་པའི་རྒྱལ། པདྨཱནྟ་ཀ  པདྨ་མཐར་བྱེད། ཨ་ཙ་ལ། མི་གཡོ་བ། ཡ་མཱནྟ་ཀ  གཤིན་རྗེ་མཐར་བྱེད། མ་ཧཱ་བ་ལེ་བྷྱཿ  སྟོབས་ཆེན་རྣམས། ས་པ་རི་ཝཱ་རེ་བྷྱཿཨི་དཾ་བ་ལིཾ། སོགས་གཏོར་སྔགས་གོང་ལྟར་སྦྱར། གྲི་གུག་གི་ཕྱག་རྒྱས་ཟད་པར་རྣམས་ལ་འབུལ་ཏེ། ཨོཾ་ཨཱཿཧཱུྃ་ཧོ། 
ཨཱ་ཀཱ་ཤཱ། ནམ་མཁའ། བཱ་ཡུ། རླུང་དང་། ཏེ་ཛ། མེ་དང་། ཨུ་ད་ཀ  ཆུ། བྲྀ་ཐི་ཝཱི་ཀྲྀ་སྣ། ས་ཡི་ཟད་པར། སད་དྷི་ཏེ་བྷྱཿ  གྲུབ་པ་རྣམས། ༧གཏོར་སྔགས་བཏགས། རལ་གྲིའི་ཕྱག་རྒྱས་ཕྱོགས་སྐྱོང་རྣམས་ལ་འབུལ་ཏེ། ཨོཾ་ཨཱཿཧཱུྃ་ཧོ། 

པྲ་ཧྨ། ཚངས་པ། བིཥྞུ། ཁྱབ་འཇུག  ནཻ་ཪྼྀ་ཏྱ། བདེན་བྲལ། བཱ་ཡུ། རླུང་། ཡ་མ། གཤིན་རྗེ། ཨ་གྣེ། མེ་དང་། ས་མུ་དྲ། རྒྱ་མཚོ་དང་། ཨཱི་ཤྭ་ར། དབང་ཕྱུག ཨིནྡྲ། དབང་པོ། ཡཀྵེ་བྷྱཿ གནོད་སྦྱིན་རྣམས། གཏོར་སྔགས་བཏགས། གཟའ་རྣམས་ལ་རིན་པོ་ཆེའི་ཕྱག་རྒྱས་འབུལ། 
ཨོཾ་ཨཱཿཧཱུྃ་ཧོ། རཱ་ཧུ། སྒྲ་གཅན། ཀཱ་ལ་ཨགྣི། དུས་མེ། ཙནྡྲ། ཟླ། སཱུ་ཪྱ། ཉི་མ། བུདྷ། ལྷག་པ། མངྒ་ལ། བཀྲ་ཤིས། ཤུ་ཀྲ། 
ཁུ་བ་དང་། པྲྀ་ཧ་སྤ་ཏི། ཕུར་བུ། ཀེ་ཏུ། མཇུག་རིང་། ཤ་ནི་བྷྱཿ དལ་འགྲོ་རྣམས། གཏོར་སྔགས་བཏགས། ཀླུ་རྣམས་ལ་པདྨའི་ཕྱག་རྒྱས་འབུལ་ཏེ། ཨོཾ་ཨཱཿཧཱུྃ་ཧོ། རྒྱལ་བ། ཛ་ཡ། བི་ཛ་ཡ། རྣམ་རྒྱལ། པདྨ། པད། ཀརྐོ་ཊ། སྟོབས་རྒྱུ། བ་སུ་ཀི ནོར་རྒྱས། ཤཾ་ཁ་བཱ་ལ། དུང་སྐྱོང་། ཀུ་ལི་ཀ རིགས་ལྡན་དང་། ཨ་ནནྟ། མཐའ་
ཡས། ཏཀྵ་ཀ འཇོག་པོ། མ་ཧཱ་པདྨེ་བྷྱཿ པད་ཆེན་རྣམས། གཏོར་སྔགས་བཏགས། འབྱུང་པོ་རྣམས་ལ་འཁོར་ལོའི་
ཕྱག་རྒྱས་འབུལ་ཏེ། ཨོཾ་ཨཱཿཧཱུྃ་ཧོ། བེ་ཏཱ། ཌ། རོ་ལངས། བི་ཀྲྀ་ཏ། རྣམ་པར་འགྱུར། 
མུ་ཁ་ཤྭཱ། ཞལ་ཁྱི། ཀཱ་ཀ་་བྱ་རོག སཱུ་ཀ་ར། ཕག་དང་། གྲྀ་དྷཱ། བྱ་རྒོད། བྱཱ་གྷྲ། སྟག ཨཱ་ལུ་ཀ འུག་པ། ཛཾ་བུ་ཀ ཅེ་སྤྱང་། ག་རུ་ཊ་མུ་ཁེ་བྷྱཿ ཁྱུང་གདོང་རྣམས། ས་པ་རི་སོགས་གཏོར་སྔགས་བཏགས་པས་ཕུལ། 

བཛྲ་བྷཻ་ར་ཝ་བྷཱི་ཀ་ར་ཡ་ས་པ་རི་ཝཱ་རེ་བྷྱཿ བཛྲ་གནྡྷཾ། སོགས་ལྷ་མོ་བཅུ་གཉིས་ཀྱིས་མཆོད། ཨོཾ་ཨཱཿཧཱུཾ། གིས་ནང་མཆོད་ཕུལ། བསྟོད་པ་ནི། རྡོ་རྗེ་འཇིགས་བྱེད་འཇིགས་པར་མཛད། །དཔའ་བོ་གདུལ་དཀའ་
འདུལ་བ་པོ། །དུས་ཀྱི་འཁོར་ལོ་ཐོད་པ་ཅན། །ཁམས་གསུམ་རྣམ་རྒྱལ་ལ་ཕྱག་འཚལ། །རྗེ་བོ་སྣ་ཚོགས་རྡོ་རྗེ་འཛིན། །ཁྲོ་བོའི་རྒྱལ་པོ་རྣམས་ཀྱི་གཙོ། །དུས་མཐའི་སྤྲིན་མཚུངས་ཧེ་རུ་ཀ། རྡོ་རྗེ་ཤུགས་ལ་
ཕྱག་འཚལ་བསྟོད། །ཅེས་དང་། སླར་ཡང་། སྡེ་དྲུག་སྲུང་མ་དྲུག་ཅུ་འཁོར་བཅས་ལ། །མཆོད་གཏོར་འདི་དང་དྲི་དང་མེ་ཏོག་དང་། །བདུག་སྤོས་སྣང་གསལ་མ་ཉམས་བདག་འབུལ་གྱིས། །དེ་རྣམས་འཁོར་དང་
བཅས་པ་ཚུར་བྱོན་ལ། །གཏོར་མ་འདི་དག་ལེན་ཅིང་གསོལ་བ་དང་། །བཏུང་བར་མཛད་དེ་ཤིན་ཏུ་མཉེས་པ་ཡིས། །འགྲོ་ལ་ཞི་རྒྱས་སྲུང་སྐྱོབ་སྦ་བ་རྣམས། །རྡོ་རྗེ་འཛིན་པའི་བཀའ་བཞིན་མཛད་དུ་གསོལ།   ། ཞེས་
དང་། ཀླུ་དང་འབྱུང་པོས་ལུས་ཀྱི་ཁམས་བསྲུང་ཞིང་། །སོགས་ཚིགས་བཅད་བརྗོད་ནས། རང་གི་གསང་བར་ཧཾ་ཡིག་ལ་ཁྲོ་བོའི་འཁོར་ལོ་རྣམས་གཤེགས་སུ་གསོལ། །གཙུག་ཏོར་དུ་ཨཾ་ཡིག་ལ་ཟད་པར་རྣམས། །
དཔྲལ་བར་ཨི་ཡིག་ལ་ཕྱོགས་སྐྱོང་རྣམས། །མགྲིན་པར་རྀ་ཡིག་ལ་གཟའ་རྣམས་དང་། །སྙིང་གར་ཨུ་ཡིག་ལ་ཀླུ་རྣམས། །ལྟེ་བར་ལྀ་ཡིག་ལ་འབྱུང་པོ་རྣམས་གཤེགས་སུ་གསོལ་བར་བྱའོ། །ལྔ་པ་བསོད་ནམས་

ཀྱི་ཚོགས་བསགས་པ་ལ།  མཆོད་པ་བྱིན་རླབས་སྔོན་དུ་འགྲོ་བས་ཚོགས་ཞིང་སྤྱན་འདྲེན་པ།  ཕྱག་དང་མཆོད་པ་སོགས་ཡན་ལག་བདུན་པ་བྱ་བ།  སྡོམ་པ་འཛིན་ཅིང་ལམ་རྒྱུད་ལ་བརྟེན་པ་གསུམ་ལས་དང་པོ།  བདུད་རྩི་མཆོད་
རྫས་རྣམས་ལ་འཐོར་ཏེ།  ཨོཾ་ཨཱཿཧཱུཾ་ཧྲ་ཕཊ།  ཀྱིས་བསངས།  ཤཱུ་ནྱ་ཏས་སྦྱངས་ལ།  མཆོད་རྫས་སྟོང་པའི་ངང་ལས་ཨོཾ་ཨཱཿཧཱུཾ་ཧོ་འོད་དུ་ཞུ་བ་ལས་བྱུང་བའི་ཤེལ་གྱི་སྣོད་སོར་བཅུ་གཉིས་པ་རྣམས་ཀྱི་ནང་དུ་མཆོད་
ཡོན།  ཞབས་བསིལ།  བསང་གཏོར།  ཞབས་བསིལ་ཏེ་ཆུ་བཞི་དང་།  དྲི་ཆབ།  མེ་ཏོག །བདུག་སྤོས།  སྣང་གསལ།  བདུད་རྩིའི་ཞལ་ཟས།  མ་ཉམས་པའི་འབྲས་བུ།  སྒེག་མ།  བཞད་
མ།  རོལ་མོ་མ།  གར་མ།  གླུ་མ།  འདོད་མ་སྟེ་མཆོད་པའི་ལྷ་མོ་བཅུ་གཉིས་དང་།  གཞན་ཡང་གོས་རྒྱན་ཕྲེང་བ་རྔ་ཡབ་བ་དན་མེ་ལོང་དྲིལ་བུ་ལ་སོགས་པ་ཕྱི་ནང་གསང་བའི་མཆོད་པའི་ཡོ་བྱད་རྣམ་པ་མང་པོ་མ་
ཚང་བ་མེད་པ་རྣམས་དྭངས་ཤིང་ཐོགས་པ་མེད་པ།  འཕགས་པ་ཀུན་ཏུ་བཟང་པོའི་རྣམ་པར་རོལ་པ་ལས་བྱུང་བའི་མཆོད་པའི་སྤྲིན་ཕུང་རབ་འབྱམས་ཀྱིས་ནམ་མཁའི་ཁམས་ཐམས་ཅད་གང་བར་གྱུར།  ནམ་མཁའ་མཛོད་
ཀྱི་སྔགས་རྒྱས་བརླབས།  མཆོད་གཟུངས་ཀྱང་བརྗོད་དོ། །ནང་མཆོད་དང་གཏོར་མ་བྱིན་བརླབ་བྱ་བ་ནི།  ཨོཾ་ཨཱཿཧཱུྃ་ཧྲ་ཕཊ།  ཞེས་བརྗོད་ཆང་ཆུ་ནང་མཆོད་ཀྱིས་བསངས།  སྭ་བྷཱ་བས་སྦྱངས།  སྟོང་པའི་ངང་ལས་ཡཾ་ལས་རླུང་གི་

དཀྱིལ་འཁོར་ནག་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ།  དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་མེ་འབར་བས་མཚན་པ།  དེའི་སྟེང་དུ་ཨཿལས་མི་མགོའི་སྒྱེད་བུམ་པ་བདུད་རྩིས་གང་བ་གསུམ་བྱེད་པའང་ཡོད།  པུ་གསུམ་གྱི་སྟེང་དུ།  
ཀཾའམ་།  ཨོཾ་ཡོངས་སུ་གྱུར་པ་ལས་ཐོད་པ་དུམ་བུ་གཅིག་པ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ།  དབུས་སུ་ཨ་ལས་བྱང་སེམས།  ཤར་དུ་ཨི་ལས་རྐང་མར།  ལྷོར་རྀ་། །བུམ་པ་བདུད་རྩིས་གང་བ་གསུམ་བྱེད་པའང་ཡོད།  
ལས་རཀྟ།  བྱང་དུ་ཨུ་ལས་དྲི་ཆུ།  ནུབ་ཏུ་ལྀ་ལས་དྲི་ཆེན།  རླུང་མཚམས་སུ་ལཱྀ་ལས་གླང་པོ་ཆེའི་ཤ །དབང་ལྡན་དུ་ཨཱུ་ལས་བ་གླང་གི་ཤ །སྲིན་པོར་རཱྀ་ལས་རྟའི་ཤ །མེར་ཨཱི་ལས་ཁྱིའི་ཤ   །དབུས་
ཀྱི་སྟེང་དུ་ཨཱ་ལས་མིའི་ཤ་རྣམས་གནས་པ།  རང་གི་ཐུགས་ཀའི་ས་བོན་གྱི་འོད་ཀྱིས་བསྐུལ་བས།  རླུང་གཡོས་ཏེ་མེ་སྤར་བས་རྫས་རྣམས་ཞུ་བ་ཧཱུྃ་ལས་བྱུང་བའི་རྡོ་རྗེས་དཀྲུགས་ཤིང་འདྲེས་པར་གྱུར་ཏེ་རྡོ་རྗེ་དང་བཅས་
པའི་རྫས་རྣམས་རོ་གཅིག་ཟླ་བ་ཞུ་བའི་གཟུགས་སུ་གྱུར།  ལག་པ་གཡོན་པའི་མཐིལ་དུ་ཟླ་བ་ལ་གནས་པ་སྐུ་རྡོ་རྗེའི་ངོ་བོ་ཨོཾ་དཀར་པོའི་འོད་ཀྱིས་རྫས་རྣམས་ཀྱི་མ་དག་པ་སྦྱངས།  ལག་པ་གཡས་པའི་མཐིལ་དུ་ཉི་
མ་ལ་གནས་པ་གསུང་རྡོ་རྗེའི་ངོ་བོ་ཨཱཿདམར་པོའི་འོད་ཀྱིས་དག་པའི་རྫས་རྣམས་མང་དུ་སྤེལ།  ལག་གཉིས་ཁ་སྦྱར་བའི་དབུས་སུ་སྒྲ་གཅན་དཀྱིལ་འཁོར་ལ་གནས་པ་ཐུགས་རྡོ་རྗེའི་ངོ་བོ་ཧཱུཾ་སྔོན་པོའི་འོད་ཀྱིས་རྫས་རྣམས་

ཁ་དོག་དྲི་རོ་ནུས་མཐུ་ཕུན་སུམ་ཚོགས་པར་གྱུར།  མཁའ་ལྡིང་གི་ཕྱག་རྒྱའི་དབུས་སུ་དུས་མེ་ལ་གནས་པའི་ཡེ་ཤེས་རྡོ་རྗེའི་ངོ་བོ་ཧོ་ཡིག་སེར་པོའི་འོད་ཀྱིས་ཟག་མེད་བདེ་བ་ཆེན་པོའི་རང་བཞིན་དུ་གྱུར།  
ཨོཾ་ཨཱཿཧཱུཾ་ཧོ།  ཞེས་པས་བྱིན་གྱིས་བརླབས།  རྒྱས་པར་སྔགས་ཚན་བཞིས་བརླབ་པ་གང་འདོད་བྱའོ། །ནང་མཆོད་དང་གཏོར་མ་དང་ཚོགས་མཆོད་ཐམས་ཅད་བྱིན་བས་འདི་ཁོ་ན་ལྟར་བྱ་བ་ལས་གཞན་མེད་དོ། །དེ་ནས་ཚོགས་ཞིང་སྤྱན་དྲང་བ་ནི།  རང་ཉིད་སྐད་ཅིག་
གིས་དུས་ཀྱི་འཁོར་ལོར་གསལ་བའི་ཐུགས་ཀར་པད་ཟླའི་སྟེང་དུ་རྡོ་རྗེ་རྩེ་ལྔ་པ་སྔོན་པོ་ལས་འོད་ཟེར་ཁ་དོག་སྣ་ལྔ་བ་ཕྱོགས་བཅུར་འཕྲོས་པས།  བླ་མ་དང་ཕྱོགས་བཅུའི་རྒྱལ་བ་སྲས་དང་བཅས་པ་མ་ལུས་པ་དཔལ་དུས་ཀྱི་འཁོར་
ལོའི་དཀྱིལ་འཁོར་གྱི་རྣམ་པར་བཛྲ་ས་མཱ་ཛཿ  ཞེས་སྤྱན་དྲངས་ནས་འོད་ཟེར་རྣམས་རང་གི་སྙིང་གའི་རྡོ་རྗེ་ལ་ཞུགས་པར་གྱུར།  དེ་ནས་ཕྱག་སོགས་བདུན་རྣམ་དག་ནི།  གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་
མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སྟོང་ཉིད་སྙིང་རྗེའི་བདག་ཉིད་ཅན། །སྲིད་གསུམ་སྐྱེ་འཇིག་མེད་པའི་དངོས། །ཤེས་དང་ཤེས་བྱ་གཅིག་པུའི་སྐུ། །དཔལ་ལྡན་དུས་འཁོར་ལ་ཕྱག་འཚལ། །ཕྲ་
རབ་རྡུལ་གྱི་ཆོས་ཉིད་འདས། །པྲ་ཕབས་པ་ཡི་རང་བཞིན་ཅན། །རྣམ་པ་ཀུན་གྱི་མཆོག་ལྡན་མ། །ཕྱག་རྒྱ་ཆེན་མོ་དེ་ལ་འདུད། །རང་གི་ཐུགས་ཀ་ནས་སྤྲོས་པའི་ལྷ་མོའི་ཚོགས་ཀྱིས་མཆོད་པར་བསམ་ལ།  ཨོཾ་གུ་རུ་ཤྲཱི་ཀཱ་ལ་ཙཀྲ་ས་

པ་རི་ཝཱ་རེ་བྷྱཿ བཛྲ་ཨརྒྷཾ།  པ་དྱཾ།  པྲོ་ཀྵ་ཎཾ།  ཨཱཉྩ་མ་ནཾ་པྲ་ཏི་ཙྪ་ན་མཿ ཨོཾ་བཛྲ་གནྡྷྃ།  པུཥྤྃ།  དྷཱུ་པྃ།  དཱི་པྃ།  ནཻ་བི་ཏྱྃ།  ཨཀྵ་ཏྃ།  ལཱ་སྱྃ།  ཧཱ་སྱྃ།  ཝཱ་དྱྃ།  ནྲྀ་ཏྱྃ།  གཱི་ཏྃ།  ཀཱ་མྃ་པྲ་ཏི་ཙྪ་ན་མཿ
ཞེས་དྲི་ཆབ་མེ་ཏོག་བདུག་སྤོས་མར་མེ།  བདུད་རྩིའི་ཞལ་ཟས་ཐོགས་པ་དང་།  མ་ཉམས་པའི་འབྲས་བུ་བསྣམས་པ་དང་།  སྒེག་མ་དབུ་རྒྱན།  བཞད་མ་དོ་ཤལ།  རོལ་མོ་མ་རྔ་ཕཊ་ཧ།  གར་མ་གོས།  གླུ་མ་རྡོ་རྗེ།  སྙོམས་འཇུག་གི་བདེ་བ་སྐྱེད་པའི་འདོད་
མ་པདྨ་ཐོགས་པ་རྣམས་མང་པོ་ཚད་མེད་པ་ནམ་མཁའ་གང་བར་སྤྲོས་ཏེ་མཆོད་པས་མཉེས་པར་བསམས་ནས་ལྷ་མོ་རྣམས་རང་གི་སྙིང་གར་བསྡུའོ། །མཆོད་ལྷ་རྣམས་ཀྱི་སྔགས་གནྡྷཾ་སོགས་རེ་རེ་བཞིན་དུ་པྲ་ཏིཙྪ་ན་མ་སྦྱར་བ་དང་།  རྒྱས་པར་ཙྙྪྫྫྙ་གནྡྷེ་
གནྡྷ་ཨརྩ་ནཾ་ཀུ་རུ་ཀུ་རུ་སྭཱ་ཧཱ།  སོགས་ཀྱིས་འབུལ་བ་གང་འདོད་བྱའོ། །མཎྜལ་འབུལ་བ་ནི།  ཨོཾ་བཛྲ་བྷཱུ་མི་ཨཱཿཧཱུྃ།  དབང་ཆེན་གསེར་གྱི་ས་གཞི།  ཨོཾ་བཛྲ་རེ་ཁེ་ཨཱཿཧཱུཾ།  ཕྱི་ལྕགས་རི་ཁོར་ཡུག་གིས་
བསྐོར་བའི་དབུས་སུ།  རིའི་རྒྱལ་པོ་རི་རབ།  ཤར་ལུས་འཕགས་པོ།  ལྷོ་འཛམ་བུ་གླིང་།  བྱང་སྒྲ་མི་སྙན།  ནུབ་བ་ལང་སྤྱོད།  ཤར་དུ་སྒྲ་གཅན།  ལྷོར་ཉི་མ།  བྱང་དུ་ཟླ་བ།  ནུབ་ཏུ་དུས་མེ།  
དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་ལྷ་ཚོགས་རྣམས་ལ་འབུལ་བར་བགྱིའོ། །གུ་རུ་ཨེ་དཾ་མཎྜལ་ཀཾ་ནི་ཏྱཱ་ཏ་ཡཱ་མིཿ ཞེས་ཕུལ།  སྲིད་འགྲོ་ཉམས་

ངར་བྱིས་པའི་བློ་ཡིས་ནི། །ཤིན་ཏུ་མི་བཟད་སྡིག་པ་གང་བགྱིས་པ། །སྟོབས་བཅུ་མངའ་བའི་སྤྱན་སྔར་མཆིས་ནས་ནི། །སྡིག་པ་དེ་ཀུན་སོ་སོར་བཤགས་པར་བགྱི། །རྫོགས་སངས་རྒྱས་
དང་བྱང་ཆུབ་སེམས་དཔའ་དང་། །འཕགས་དང་གཞན་གྱིས་རྣམ་མང་དགེ་བསགས་པ། །མ་ལུས་འགྲོ་བའི་བསོད་ནམས་རྒྱ་མཚོའི་ཚོགས། །དེ་དག་ཀུན་ལ་རྗེས་སུ་ཡི་རང་ངོ་། །སྲིད་པའི་འཇིགས་འཕྲོག་དཀོན་
མཆོག་རྣམས་གསུམ་པོ། །སྐྱབས་སུ་བསྟེན་ཅིང་ལུས་འདི་དབུལ་བར་བགྱི། །མོས་དང་བསམ་པ་ཇི་བཞིན་ཟབ་པ་དང་། །རྒྱ་ཆེའི་ཆོས་འཁོར་ཆད་པ་མེད་པར་བསྐུལ། །མཐའ་ཡས་འགྲོ་ཀུན་ཡོངས་སུ་བསྒྲལ་བའི་
ཕྱིར། །སྤྲུལ་པའི་སྐུ་མཆོག་འཇིག་རྟེན་བཞུགས་པ་རྣམས། །འགྲོ་ལ་སྨན་སླད་མྱ་ངན་མི་འདའ་བར། །རྟག་པར་རྒྱུན་དུ་བཞུགས་པར་གསོལ་བ་འདེབས། །དགེ་བའི་རྩ་བ་ཐམས་ཅད་ཡོངས་བསྡོམས་ནས། །
མཁའ་ཁྱབ་འགྲོ་ཀུན་རབ་ཏུ་བསྒྲལ་བའི་ཕྱིར། །བླ་མེད་བྱང་ཆུབ་རྫོགས་པའི་སངས་རྒྱས་ཀྱི། །གོ་འཕང་དམ་པ་ཐོབ་ཕྱིར་བསྔོ་བར་བགྱི། །དེ་ལྟར་ཡན་ལག་བདུན་པ་བྱས་ནས།  ལམ་རྒྱུད་ལ་བསྟེན་པའི་ཕྱིར་སྡོམ་པ་གཟུང་བར་བྱ་སྟེ།  
སྐབས་འདིར་བརྟུལ་ཞུགས་ཉེར་ལྔ་བཟུང་བའི་ཚིགས་བཅད་དང་ལམ་རྒྱུད་ལ་བརྟེན་པའི་ཚིགས་བཅད་ཀྱང་སྤྲོ་ན་བརྗོད་དོ། །སྲས་བཅས་སངས་རྒྱས་ཐམས་ཅད་དང་། །སོགས་ནས།  སེམས་ཅན་མྱ་ངན་འདས་ལ་འགོད། །བར་དུ་ལན་གསུམ་མམ།  

གཅིག་གང་རུང་བརྗོད་ཅིང་བསམ་པ་བརྟན་པོས་དེ་ལྟར་དམ་བཅས་ཤིང་སྨོན་ལམ་གདབ་པར་བྱའོ། །བསྡུ་ན་སྡོམ་བཟུང་གི་ཚིགས་བཅད་མདོར་བསྡུས་པ་གང་རུང་བརྗོད་པས་འཐུས་སོ། །དྲུག་པ་ཡེ་ཤེས་ཀྱི་ཚོགས་བསག་པ།  སྟོང་པ་ཉིད་ལ་བློ་བཞག་པ་ནི།  དངོས་
པོ་མེད་ལ་སྒོམ་པ་མེད། །སྒོམ་པ་སྒོམ་པ་ཉིད་མ་ཡིན། །དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་པའོ། །ཁམས་གསུམ་པོ་རྣམ་པར་དཔྱད་ན་ཅི་ཡང་མི་དམིགས་པ་དང་།  བདག་ཉིད་ཀྱི་ལུས་
སུ་སྣང་བ་སོགས་ཀྱི་དངོས་པོ་རྣམས་ཀྱི་ཆུའི་ཁམས་ཀྱིས་མེ་ཉམས་པར་བྱས་པས།  མེ་དང་བྲལ་བའི་ས་ནི་ལན་ཚ་ཆུར་ཞུ་བ་ལྟར་ཆུ་ལ་ཐིམ།  ཆུ་ཡང་རླུང་གིས་བསྐམས་པར་བྱས་ནས་རླུང་ནམ་མཁའ་ལ་ཐིམ་ཏེ།  སེམས་
ཀུན་གཞིའི་རྣམ་ཤེས་ནམ་མཁའི་ཁམས་སུ་མཐའ་མེད་པར་གྱུར་པར་བསམ་ལ།  རྣམ་ཐར་སྒོ་བཞིའི་སྔགས་དོན་ལ་བློ་བཞག་སྟེ།  ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ།  ཨོཾ་ཨ་ནི་མིཏྟ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ།  
ཨོཾ་ཨ་པྲ་ཎི་ཧི་ཏ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ།  ཨོཾ་ཨན་བྷི་སཾ་སྐཱར་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ།  ཞེས་བརྗོད་པས་ཁམས་གསུམ་པོ་ཐམས་ཅད་རང་བཞིན་གྱིས་ཕྲ་རབ་རྡུལ་གྱི་ཆོས་ལས་འདས་པ་རྣམ་པ་ཐམས་ཅད་
ཀྱི་མཆོག་དང་ལྡན་པའི་སྟོང་པ་ཉིད་མཉམ་པ་ཆེན་པོ་སྤྲོས་པ་དང་བྲལ་བའི་རང་བཞིན་དུ་གྱུར།  གཉིས་པ་ཚོགས་གཉིས་ཀྱི་རང་འབྲས་དངོས་གཞིའི་རྣལ་འབྱོར་ལ།  སྐུ་རྫོགས་པ་བསྙེན་པའི་ཡན་ལག་དཀྱིལ་འཁོར་རྒྱལ་མཆོག   །གསུང་རྫོགས་

པ་ཉེ་བར་སྒྲུབ་པའི་ཡན་ལག་ལས་རྒྱལ་མཆོག་ཐིག་ལེ་རྫོགས་པ་སྒྲུབ་པའི་ཡན་ལག་ཐིག་ལེའི་རྣལ་འབྱོར།  བདེ་བ་རྫོགས་པ་སྒྲུབ་པ་ཆེན་པོའི་ཡན་ལག་ཕྲ་མོའི་རྣལ་འབྱོར་བཞི་ལས།  དང་པོ་ལ་རྟེན་དང་བརྟེན་པའི་ལྷ་བསྒོམ་པ་དང་སྙིང་རྗེས་
སེམས་ཅན་ལ་དབང་བསྐུར་བ་གཉིས་ལས།  དང་པོ་ལ་རྟེན་གཞལ་ཡས་ཁང་བསྒོམ་པ་ནི།  སྟོང་པའི་ངང་ལས་ཕྱི་རོལ་དུ་རྡོ་རྗེའི་རང་བཞིན་རྩིབས་བཅུ་པ་ཟླུམ་པོའི་སྲུང་བའི་འཁོར་ལོའི་ནང་དུ་ནམ་མཁའི་ཁམས་མཐའ་ཡས་པའི་རང་
བཞིན་ཆོས་འབྱུང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་པོ་དབུས་སུ་གཞུའི་རྣམ་པ་ཅན་ཐད་ཀར་དཔག་ཚད་འབུམ་ཕྲག་བཞི་པ་རྒྱལ་མཚན་གྱིས་མཚན་པ།  དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་
དབུས་སུ་གྲུ་གསུམ་གྱི་རྣམ་པ་རྒྱར་དཔག་ཚད་འབུམ་ཕྲག་གསུམ་པ་བཀྲ་ཤིས་གཡུང་དྲུང་འཁྱིལ་བ།  ཀྱིས་མཚན་པ།  དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་དབུས་སུ་ཟླུམ་པོའི་རྣམ་པ་རྒྱར་དཔག་ཚད་འབུམ་ཕྲག་གཉིས་པ་
པདྨས་མཚན་པ།  དེའི་སྟེང་དུ་ལཾ་ལས་ས་ཡི་དཀྱིལ་འཁོར་སེར་པོ་དབུས་སུ་གྲུ་བཞིའི་རྣམ་པ་རྒྱར་དཔག་ཚད་འབུམ་ཕྲག་གཅིག་པ་རྡོ་རྗེས་མཚན་པ།  དཀྱིལ་འཁོར་བཞི་པོ་ཐམས་ཅད་
ཀྱི་སྟེང་དང་འོག་ཏུ་ཧཱུྃ་ལས་བྱུང་བའི་སྣ་ཚོགས་རྡོ་རྗེ་གཉིས་གཉིས་དང་ལྡན་པར་གྱུར།   ས་དཀྱིལ་གྱི་ལྟེ་བར་མཾ་ལས་རི་རབ་ལྷུན་པོ་རྡོ་རྗེའི་རང་བཞིན་འོག་གི་རྒྱར་དཔག་ཚད་སྟོང་ཕྲག་བཅུ་དྲུག་དང་།   སྟེང་ལ་དཔག་

ཚད་སྟོང་ཕྲག་སྟོང་ཕྲག་ལྔ་བཅུ་པ།   དེའི་དབུས་སུ་ཀྵཾ་ལས་སྣ་ཚོགས་ཁ་དོག་སྣ་ཚོགས་པ་ཞེས་པ་ལྗང་གུ་ཉིད་ལ་བཞེད།   པདྨ་རི་རབ་ཀྱི་ཕྱེད་ཀྱི་ཚད་དཔག་ཚད་སྟོང་ཕྲག་ཉེར་ལྔ་པ་དེའི་སུམ་ཆ་ལྟེ་བ་ཡིན་པ།   དེའི་སྟེང་དུ་ཧཾ་ལས་བྱུང་བའི་ཟླ་དཀྱིལ་དཀར་པོ་པདྨའི་ལྟེ་བ་དང་
མཉམ་པ་དེའི་སྟེང་དུ་ཚེགས་དྲག་ལས་ཉི་དཀྱིལ་དམར་པོ་ཟླ་བ་དང་མཉམ་པ།   དེའི་སྟེང་དུ་ཐིག་ལེ་ལས་སྒྲ་གཅན་གྱི་དཀྱིལ་འཁོར་ཁ་དོག་སྔོན་པོ་ཉི་མ་དང་མཉམ་པ།  
དེ་རྣམས་གཅིག་ཏུ་འདྲེས་པ་ལས ཧྐྵྨླྺྼྻྃ ཞེས་པའི་ས་བོན་གྱི་ཡི་གེར་གྱུར་པ་དེ་ཉིད་ཡོངས་སུ་གྱུར་པ་ལས་འཇིག་རྟེན་གྱི་ཁམས་རླུང་མེ་ཆུ་ས་ལྷུན་པོ་པདྨ་ཟླ་ཉི་སྒྲ་གཅན་གྱི་གདན་དང་བཅས་པ་སྔར་བཞིན་གྲུབ་པར་གྱུར།   དེ་
ཧཱུྃ་ཡིག་ལས་བྱུང་བའི་རྡོ་རྗེའི་གུར་ཡངས་ཤིང་རྒྱ་ཆེ་བའི་དབུས་སུ་རྡོ་རྗེའི་ས་གཞི་ཕྱོགས་ཀྱི་མདོག་ཅན་གྱི་གཞི་ལ་་་བྷྲཱུྃ་ཡོངས་སུ་གྱུར་པ་ལས་ཡེ་ཤེས་རིན་པོ་ཆེའི་རང་བཞིན་ཐུགས་གསུང་སྐུ་ཡི་དཀྱིལ་འཁོར་གསུམ་
ཡོངས་སུ་རྫོགས་པ་ནོར་བུའི་འོད་ཟེར་འཕྲོ་བ་སྟེ།   ཕྱི་རོལ་དུ་སྐུའི་དཀྱིལ་འཁོར་གྲུ་བཞི་པ་རྒྱར་དཔག་ཚད་འབུམ་ཕྲག་བཞི་བ།  དེའི་ནང་གི་ཕྱེད་དུ་གསུང་གི་དཀྱིལ་འཁོར་གྲུ་བཞི་པ་རྒྱར་དཔག་ཚད་འབུམ་ཕྲག་
གཉིས་པ།   དེའི་ནང་གི་ཕྱེད་དུ་ཐུགས་ཀྱི་དཀྱིལ་འཁོར་གྲུ་བཞི་པ་རྒྱར་དཔག་ཚད་འབུམ་ཕྲག་གཅིག་པ།   ཐུགས་དཀྱིལ་གྱི་ནང་ནས་ཕར་ནག་དམར་དཀར་བའི་རྩིག་པ་གསུམ་དང་།   གསུང་དང་སྐུ་དཀྱིལ་གཉིས་

ཀར་ནང་ནས་ཕར་ལྗང་ནག་དམར་དཀར་སེར་བའི་རྩིག་པ་རིམ་པ་ལྔ་དང་ལྡན་པ།   དཀྱིལ་འཁོར་གསུམ་གའང་སྒོ་བཞི་པ།   སྒོ་དང་མཉམ་པའི་སྒོ་ཁྱུད་སྒོ་འགྲམ་སྒོ་ལོགས་ཏེ་གློ་འབུར་གྱི་
རྣམ་པར་གྲུབ་པའི་སྒོ་ཁང་རྣམས་ཀྱི་སྟེང་དུ་ནོར་བུ་གསེར་གྱི་རང་སྒོ་ལས་སུམ་འགྱུར་གྱི་བཞིན་གྱི་རྟ་བབས་བཞིས་བརྒྱན་པ།   རྟ་བབས་སོ་སོར་ཀ་བ་བཞིའི་བར་དུ་ལྷ་མོའི་གནས་གསུམ་ལྡན་གྱི་བརྩེགས་པ་གསུམ་པའི་འོག་མར་གླང་ཆེན་གྱི་མགོ་སེང་
གེས་མནན་པ་དང་།  བར་དང་སྟེང་བུ་སྟོན་གྱིས་མ་ཤཱ་ལ་བྷྱ་ཛྙཱི་ཀས་གསུངས་མ་མཆོད་པའི་ལྷ་མོ་དག་གིས་སྣམ གདུང་མའམ བུ་བཏེགས་པ།   སྟེང་དུ་ཧར་མི་མཛེས་པ་དང་།   དེའི་སྟེང་དུ་དབུས་སུ་བུམ་པ་གཡས་གཡོན་དུ་རྒྱལ་མཚན་བསྒྲེངས་པ།  
སྣམ་བུ་སོ་སོ་ལས་མེ་ལོང་དྲིལ་བུ།   རྔ་ཡབ་བ་དན་དཀར་པོ་སོགས་མཆོད་རྫས་སྣ་ཚོགས་འཕྱངས་པ།   ཀ་བའི་གཤམ་ནས་མྱོས་པ་སྲུང་བས་བསྐོར་བའོ། །དཀྱིལ་
འཁོར་སུམ་ཆར་ཡང་རྩིག་པའི་སྟེང་དུ་རིན་པོ་ཆེའི་སྣམ་བུ་དམར་པོ་ཁ་བད་ཀྱི་རྣམ་པ་ཅན་ལ་རིན་པོ་ཆེ་དུ་མས་མཛེས་པར་སྤྲས་པ།   དེའི་སྟེང་དུ་ཐོག་ཕུབ་ཀྱི་གདུང་འདེགས་པའི་ཀ་ཐུང་རྣམས་ཀྱི་བར་བར་དུ་ཆུ་སྲིན་མ་ཀ་རའི་
ཁ་ནས་འཕྱངས་པའི་དོ་ཤལ་དང་དོ་ཤལ་ཕྱེད་པ་དཀར་པོ་དང་མེ་ལོང་དང་རྔ་ཡབ་དང་དྲིལ་བུ་དང་ཟླ་བ་ཕྱེད་པ་དང་མེ་ཏོག་གི་ཕྲེང་བ་སོགས་ཀྱིས་མཛེས་པར་སྤུད་པ།   དེའི་སྟེང་དུ་བྱ་འདབ་ལས་ཐུར་དུ་འཕྱངས་བའི་བ་ཀུ་ལི་དཀར་པོ་

དང་།    འདི་ལ་ཤར་བུ་དང་ཟར་ཚགས་ཀྱང་ཟེར།    སྟེང་དུ་པད་འདབ་ཕྱེད་པའི་དབྱིབས་ཅན་གྱི་གྲ་མ་ཤིརྵ་དཀར་པོ་ཚར་དུ་དངར་བའི་བར་བར་དུ་རྒྱལ་མཚན་དང་བ་དན་སོགས་ཀྱིས་མཛེས་པའོ།    ། རྩིག་པ་རྣམས་ཀྱི་ཕྱི་རོལ་དུ་སྟེགས་
བུ་དཀར་པོ་འགྲམ་སྟེགས་ཀྱི་རྣམ་པ་ཅན་ཁོར་ཡུག་ཏུ་ཡོངས་སུ་འཁོར་བ།  གཞལ་ཡས་ཁང་གི་ཟུར་རྣམས་ལ་སྣ་ཚོགས་རྡོ་རྗེ་དང་།    སྒོ་དང་སྒོ་ཁྱུད་ཀྱི་མཚམས་ཀྱི་ཟུར་རྣམས་ལ་རིན་པོ་ཆེ་དུ་མས་མཛེས་
པར་སྤྲས་པ།  རྩིག་པའི་ནང་དུ་རྩིག་པ་ལ་མ་རེག་པའི་སྣམ་འདོད་སྣམ་ཟེར་བུ་དཀར་པོ་སྟེང་གི་ཐོག་དང་བཅས་པ་འཁོར་བ།  ཐུགས་དཀྱིལ་གྱི་ནང་དུ་དེའི་ཕྱེད་ཀྱི་ཚད་ཀྱི་བདེ་བ་ཆེན་པོའི་འཁོར་ལོ།   རྒྱར་དཔག་ཚད་འབུམ་ཕྲག་ཕྱེད་པ་
རྡོ་རྗེ་ལྗང་གུའི་ཕྲེང་བས་བསྐོར་ཅིང་།  ཀ་བ་ནག་པོ་བཅུ་དྲུག་པ་སྟེ།  ཤར་དུ་རལ་གྲི་ནག་པོའི་ཕྲེང་བས་མཚན་པ་བཞི་དང་།  དེ་བཞིན་ལྷོར་རིན་ཆེན་དམར་པོ།  བྱང་དུ་པདྨ་དཀར་པོ།  ནུབ་ཏུ་འཁོར་
ལོ་སེར་པོའི་ཕྲེང་བས་མཚན་པའོ།   །ཀ་བ་དེ་རྣམས་ཀྱི་ནང་གི་ཐད་སོར་ཡང་གཙོ་བོའི་པདྨ་ལ་གྲུ་བཞིར་བསྐོར་བའི་ཀ་བ་བཅུ་གཉིས་ཏེ།  ཕྱི་ནང་གི་ཀ་བ་དེ་དག་གིས་བཏེགས་པའི་རྡོ་རྗེའི་གདུང་རིམ་པ་གཉིས་ཀྱི་ནང་མ་
སྔོན་པོ་ཕྱི་མ་ལྗང་གུའོ།   །ནང་གི་ཀ་བ་རྡོ་རྗེའི་གདུང་དང་བཅས་པའི་སྟེང་དུ་ཡང་ཀ་བ་རྣམས་ཀྱིས་བཏེགས་པའི་གཙོ་བོའི་གནས་ཀྱི་ཐོག་ཕུབ་ཕྱུར་བུའི་རྣམ་པ་རྡོ་རྗེ་རིན་པོ་ཆེའི་ཏོག་གིས་མཛེས་པའོ།   །གཙོ་བོའི་པདྨའི་
འོག་གཞི་དང་སྟེང་གི་ཐོག་སྔོན་པོ་དང་།  དེ་ནས་ཕྱི་རོལ་གྱི་མཆོད་པའི་སའི་མཐར་ཐུག་པའི་འོག་གཞི་རྡོ་རྗེའི་ས་དང་སྟེང་གི་ཐོག་རྣམས་ཀྱི་མདོག་ནི་གཙོ་བོའི་ཞལ་གྱི་དབྱེ་བས།  ཤར་ནག །ལྷོ་དམར།  
བྱང་དཀར།  ནུབ་སེར་པོའོ།   །སྐུ་དཀྱིལ་གྱི་ཕྱི་རོལ་མཆོད་པའི་ས་གཞི་ལ་པདྨ་དང་བུམ་བཟང་སོགས་མཆོད་པའི་སྤྲིན་དུ་མ་ཉེ་བར་འཁྲིགས་པ།  དེའི་ཕྱི་རོལ་དུ་ཁོར་ཡུག་གི་སྟེང་གི་ནམ་མཁའ་ལ་
དབང་ལྡན་ནས་ཟླ་བ་ཉ་གང་བ་འཆར་བཞིན་པ་དང་།  བདེན་བྲལ་དུ་ཉི་མའི་དཀྱིལ་འཁོར་ནུབ་བཞིན་པའོ།  །དེའི་ཡང་ཕྱི་རོལ་དུ་ཆུ་དང་མེ་དང་རླུང་གི་ཁོར་ཡུག་རྣམས་དང་།  དེའི་ཕྱི་རོལ་དུ་ནམ་མཁའི་ཁོར་ཡུག་
ལ་དབུས་སུ་རྡོ་རྗེའི་ཕྲེང་བ་དང་བཅས་པས་ཡོངས་སུ་བསྐོར་བ་སྟེ།  དེ་ལྟར་དཀྱིལ་འཁོར་ཆེན་པོའི་ཕྱི་རོལ་གྱི་ཕྱོགས་ཀུན་ནས་རྡོ་རྗེའི་མེ་ལྕེ་ཡེ་ཤེས་ཀྱི་འོད་ཟེར་མཐའ་ཡས་པ་ཀུན་ནས་འཕྲོ་བའོ།  །ཐུགས་དང་
གསུང་གི་རྟ་བབས་ཀྱི་རེའུ་མིག་གི་གཞི་ཁ་དོག་སྣ་ཚོགས་པ་ལ།  མཆོད་པའི་ལྷ་མོ་སྣ་ཚོགས་པ་གནས་ཤིང་།  སྐུའི་རྟ་བབས་ཀྱི་བརྩེགས་མ་འོག་མའི་རེའུ་མིག་དབུས་མའི་གནས་ལ།  ཤར་དུ་ཆོས་ཀྱི་འཁོར་
ལོ་ནག་ཧཱུཾ་པོ།  དེའི་གཡས་གཡོན་རི་དྭགས་ཕོ་མོ།  ལྷོར་བུམ་བཟང་དམར་ཨཱཿཔོ།  གཡས་གཡོན་དུང་དང་པདྨ།  བྱང་དུ་རྔ་བོ་ཨོཾ་ཆེ་དཀར་པོ།  གཡས་གཡོན་དབྱུག་པ་དང་ཐོ་བ།  ནུབ་ཏུ་བྱང་ཆུབ་ཀྱི་ཤིང་ཧོ་སེར་པོ། 

 གཡས་གཡོན་དུ་མིའམ་ཅི་དང་མིའམ་ཅི་མོ་དག་གནས་ཤིང་།  རེ་མིག་གི་གནས་གཞན་ལ་མཆོད་པའི་ལྷ་མོ་སྣ་ཚོགས་པ་གནས་པའོ།  །དབུས་ཀྱི་བདེ་བ་ཆེན་པོའི་འཁོར་ལོའི་ནང་དུ་དེའི་ཕྱེད་ཀྱི་ཚད་ཀྱི་མཚམས་
སུ་རྡོ་རྗེའི་ཕྲེང་བ་ནག་པོས་བསྐོར་བའི་དབུས་སུ།  ཨོཾ་ལས་སྐྱེས་པའི་གཙོ་བོའི་གདན་གྱི་པདྨ་རྒྱར་དཔག་ཚད་སྟོང་ཕྲག་ཉེར་ལྔ་པ་ཁ་དོག་ལྗང་གུ་འདབ་མ་བརྒྱད་པ།  དེའི་སྟེང་དུ་མ་ལས་ཟླ་བ།  ར་ལས་ཉི་མ།  ཧཱུཾ་
ལས་སྒྲ་གཅན་གྱི་གདན་སུམ་བརྩེགས་སུ་གནས་པ།  བདེ་གཤེགས་འཕར་མའི་ཀ་བ་རྣམས་ཀྱི་བར་བར་དུ་ཨོཾ་ལས་བྱུང་བའི་པདྨ་འདབ་མ་བརྒྱད་པ་སྟེ་དེ་ཡང་ཕྱོགས་བཞི་ཡི་པདྨ་རྣམས་དཀར་བ་མཚམས་བཞི་དམར་བ་
བརྒྱད་ནི་ལྷའི་གདན་ནོ།  །དེ་དག་གི་བར་བརྒྱད་ནི་བདུད་རྩིའི་བུམ་པ་བརྒྱད་ཀྱི་གནས་སོ།  །ཐུགས་ཀྱི་ལྷ་སྣམས་ལ་ཨོཾ་ལས་བྱུང་བའི་པདྨ་འདབ་མ་བརྒྱད་པ་རྣམས་གདན་དུ་དགོད་པར་བྱ་སྟེ།    དེའང་ཤར་དང་ལྷོའི་
གཡས་གཡོན་གཉིས་དང་།    བྱང་དང་ནུབ་ཀྱི་གཡས།    ཤར་དང་བྱང་གི་སྒོ་སྟེ་བརྒྱད་དུ་པདྨ་དཀར་པོ།    མཚམས་བཞི་དང་བྱང་དང་ནུབ་ཀྱི་གཡོན་དང་།    ལྷོ་དང་ནུབ་ཀྱི་སྒོ་སྟེ་བརྒྱད་དུ་པདྨ་དམར་པོའོ།  །བདེ་
གཤེགས་འཕར་མ་ཐུགས་དཀྱིལ་དང་བཅས་པའི་གདན་གྱི་པདྨ་དམར་པོ་བཅུ་གཉིས་ཀྱི་ལྟེ་བར་མ་ལས་ཟླ་དཀྱིལ་བཅུ་གཉིས་དང་།   པདྨ་དཀར་པོ་བཅུ་གཉིས་ཀྱི་ལྟེ་བར་ར་ལས་བྱུང་བའི་ཉི་དཀྱིལ་བཅུ་གཉིས་གནས་པའོ།   །

གསུང་གི་ལྷ་སྣམས་ལ་ཨོཾ་ལས་བྱུང་བའི་པདྨ་འདབ་མ་བརྒྱད་པ།    དེ་ཡང་ཕྱོགས་བཞིའི་པདྨ་རྣམས་དམར་ཞིང་།    མཚམས་བཞི་རྣམས་དཀར་པོའོ།  །སྐུའི་ལྷ་སྣམས་ལ་ཨོཾ་ལས་བྱུང་བའི་པདྨ་
འདབ་མ་དང་པོར་བཞི།    གཉིས་པར་བརྒྱད།    གསུམ་པར་བཅུ་དྲུག་གྱེས་པའི་འདབ་མ་ཉེར་བརྒྱད་པ་སྟེ།    དེ་ཡང་ཕྱོགས་བཞིའི་སྒོའི་གཡས་གཡོན་རྣམས་སུ་པདྨ་དམར་པོ་བརྒྱད།    མཚམས་བཞིའི་དཀར་པོ་བཞི་སྟེ་
སོ་སོའི་ལྟེ་བར་ལྷ་རྣམས་ཀྱི་བཞོན་པ་དང་བཅས་པའོ།  །སྐུ་དཀྱིལ་གྱི་ཤར་སྒོར་ཕག་པ་བདུན་གྱིས་དྲངས་པའི་ཤིང་རྟ་ནག་པོ།    ལྷོ་སྒོར་རྟ་བདུན་གྱིས་དྲངས་པའི་ཤིང་རྟ་དམར་པོ།    བྱང་སྒོར་སེང་གེ་བདུན་གྱིས་དྲངས་
པའི་ཤིང་རྟ་དཀར་པོ།   ནུབ་སྒོར་གླང་ཆེན་བདུན་གྱིས་དྲངས་པའི་ཤིང་རྟ་སེར་པོ།    སྟེང་དུ་མཁའ་ལྡིང་མིག་གསུམ་པ་ཁ་དོག་ལྔ་པ་ལུས་རྒྱས་པ་བདུན་གྱིས་དྲངས་པའི་ཤིང་རྟ་ལྗང་གུ།    འོག་ཏུ་སེང་གེ་རྐང་པ་བརྒྱད་པ་
བདུན་གྱིས་དྲངས་པའི་ཤིང་རྟ་སྔོན་པོའོ།  །མེ་རླུང་གི་ཁོར་ཡུག་གི་མཚམས་སུ་མཚན་ཉིད་རྫོགས་པའི་དུར་ཁྲོད་ཆེན་པོ་བརྒྱད་ལ་ཕྱོགས་བཞིར་འཁོར་ལོ་རྩིབས་བརྒྱད་དམར་པོ་དང་།   མཚམས་བཞིར་དཀར་པོ་བཞི།   
སྟེང་དུ་ཤིང་རྟ་ལྗང་གུ་དང་འོག་ཏུ་སྔོན་པོ་གནས་པ་སྟེ།    དེ་ལྟར་དྭངས་ཤིང་སྒྲིབ་པ་མེད་པའི་དཀྱིལ་འཁོར་ཆེན་པོ་ཕྱི་ནང་ཀུན་ཏུ་འོད་གསལ་ཞིང་མཚན་ཉིད་ཐམས་ཅད་ཡོངས་སུ་རྫོགས་པ་རྒྱན་གྱི་རྣམ་པ་མཆོག་ཏུ་བཀྲ་བ་དུ་མས་

མཛེས་པར་གྱུར་པ་ནི་ཤ་ཁྲག་རུས་པ་སོགས་ཕུང་པོའི་ཁམས་དང་སྣོད་ཀྱི་འཇིག་རྟེན་དང་འབྱུང་བ་རྣམས་རྣམ་པར་དག་པའི་རང་བཞིན་ཟག་པ་མེད་པའི་ཆོས་ཁམས་རྣམས་ཀྱི་བདག་ཉིད་དུ་ཤེས་པར་བྱའོ།  །གཉིས་པ་བརྟེན་པ་ལྷ་
བསྒོམ་པ་ནི་གཙོ་བོ་མངོན་བྱང་ལྔའི་ཚུལ་གྱིས་བསྐྱེད་པར་བྱ་སྟེ།    དབུས་ཀྱི་པད་ཟླ་ཉི་མ་སྒྲ་གཅན་གྱི་གདན་དེའི་སྟེང་དུ་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ།    ཨ་ཨི་རྀ་ཨུ་ལྀ།    ཨ་ཨེ་ཨར་ཨོ་ཨལ།    ཧ་ཡ་ར་ཝ་ལ་ཨཾ།   
རྣམས་གཡོན་སྐོར་དང་ཨཱཿལཱ་ཝཱ་རཱ་ཡཱ་ཧཱ།    ཨཱལ་ཨཽ་ཨཱར་ཨཻ་ཨཱ།    ལཱྀ་ཨཱུ་རཱྀ་ཨཱི་ཨཱ།   ཞེས་གཡས་སྐོར་དུ་གནས་པ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དབྱངས་སོ་གཉིས་ཀྱིས་མཚན་པ་མེ་ལོང་ལྟ་བུའི་ཡེ་
ཤེས་སོ།  །དེའི་འོག་ཏུ་དཔེ་བྱད་བཟང་པོ་བརྒྱད་ཅུའི་ངོ་བོ།    ལླ་ཝྺ་ཡྻ་ཌྜ་ཌྷྜྷ །    ལླ་ཝྺ་ཪྼ་ཡྻ་ཧྷ།   སྶ་ཉྤྙྤ་ཥྵ་ཤྴ་ྈྐྈྐ།    ཏྟ་ཐྠ་དྡ་དྷྡྷ་ནྣ།    པྤ་ཕྥ་བྦ་བྷྦྷ་མྨ།    ཊྚ་ཋྛ་ཌྜ་ཌྷྜྷ་ཎྞ།    ཙྩ་ཚྪ་ཛྫ་ཛྷ ཛྷ་ཉྙ།   ཀྐ་ཁྑ་གྒ་གྷྒྷ་ངྔ་།    རྣམས་གཡས་
བསྐོར་དང་།    ང་གྷ་ག་ཁ་ཀ ཉ་ཛྙ་ཛ་ཚ་ཙ།    ཎ་ཌྷ་ཌ་ཋ་ཊ།    མ་བྷ་བ་ཕ་པ།    ན་དྷ་ད་ཐ་ཏ།    ྈྐ་ཤ་ཥ་ཉྤ་ས།    ཧ་ཡ་ར་ཝ་ལ།    ཌྷ་ཌ་ཡ་ཝ་ལ།    རྣམས་གཡོན་བསྐོར་དུ་གནས་པ་ཡོངས་སུ་གྱུར་པ་ལས་ཉི་མའི་དཀྱིལ་
འཁོར་གསལ་བྱེད་བརྒྱད་ཅུས་མཚན་པ་ནི་མཉམ་པ་ཉིད་ཀྱི་ཡེ་ཤེས་སོ།  །ཟླ་བའི་དབུས་སུ་ཧཱུཾ་ཡིག་ཟླ་བས་མཚན་པ་ལྟ་བུ་སོ་སོར་རྟོགས་པའི་ཡེ་ཤེས་སོ།  །དེ་རྣམས་གཅིག་ཏུ་གྱུར་པ་སྲོག་གི་ང་ཧི་ཡིག་དང་ལྡན་པ་ནི་བྱ་

བ་གྲུབ་པའི་ཡེ་ཤེས་སོ།  །ཡེ་ཤེས་སྔ་མ་བཞི་གཅིག་ཏུ་འདྲེས་པ་ལས་སྐུའི་ཆ་ཤས་ཡོངས་སུ་རྫོགས་པ་རྣམ་ཤེས་ཧཾ་ཡིག་དང་ལྡན་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ།    ཟླ་བའི་སྐུ་དང་ཟུང་གི་ཞབས་
ཏེ་མེ་ཡི་མགྲིན་པ་ཆུ་གཏེར་དཔལ་ལྡན་ཞལ་ནི་སྣ་ཚོགས་མདོག  །ཕྲག་པ་དྲུག་དང་ཉི་མའི་དཔུང་པ་རྒྱལ་བའི་ཕྱག་གི་པདྨ་སྟོང་པ་དྲུག་དང་མེ་ཡི་ཚིགས།    ཞབས་དག་གིས་ནི་ཟླ་བ་ཉི་མ་བསྲེག་ཟའི་དཀྱིལ་འཁོར་དག་ལ་
བདུད་དང་དྲག་པོ་སྐྲག་བཞིན་པར།    རོལ་བས་མནན་པ་སྲིད་མེད་སྲིད་པ་མཉམ་ཉིད་དུས་ཀྱི་འཁོར་ལོ་གཅིག་པུ་དེ་ནི་བསྒོམ་པར་བྱ།  །རང་ཉིད་བཅོམ་ལྡན་འདས་དཔལ་དུས་ཀྱི་འཁོར་ལོ་དྲི་མ་མེད་པའི་འོད་ཟེར་ལྔ་འཕྲོ་བ།  
སྐུ་མདོག་སྔོན་པོ་མགྲིན་པ་གསུམ་གྱི་དབུས་སྔོ་གཡས་དམར་གཡོན་དཀར།    ཞལ་བཞིའི་དབུས་ཞལ་ནག་པོ་དྲག་ཅིང་མཆེ་བ་ཕྱེད་གཙིགས་པ།    གཡས་ཞལ་དམར་པོ་ཆགས་པའི་ཉམས་ཅན།  །གཡོན་ཞལ་
དཀར་པོ་རབ་ཏུ་ཞི་བ།  །རྒྱབ་ཞལ་སེར་པོ་ཏིང་ངེ་འཛིན་ལ་གནས་པ།  །ཞལ་རེ་རེའང་སྤྱན་གསུམ་དང་ལྡན་པ།  །རལ་པའི་ཅོད་པན་ལ་སྣ་ཚོགས་དབུས་སུ་རྡོ་རྗེ་དང་།    ཟླ་བ་ཕྱེད་པ་གཡོན་དུ་དང་།   གཙུག་ཏུ་རྡོ་རྗེ་སེམས་དཔའི་དབུ་རྒྱན་ཅན།    སྤྱི་
གཙུག་ཏུ་རྡོ་རྗེ་ནོར་བུ་དང་།   རྡོ་རྗེ་རྣ་རྒྱན་དང་།    རྡོ་རྗེ་མགུལ་རྒྱན་དང་།    རྡོ་རྗེ་གདུབ་བུ་དང་།    རྡོ་རྗེ་སྐ་རགས་དང་།    རྡོ་རྗེ་རྐང་གདུབ་དང་།    རྡོ་རྗེ་དར་དཔྱངས་དང་།    རྡོ་རྗེ་ཕྲེང་བ་དང་།  

སྟག་གི་པགས་པའི་ན་བཟའ་དང་ལྡན་པ།  གཡས་དང་གཡོན་གྱི་ཕྲག་པ་དང་པོ། བུ་ལུགས་སྔོན་པོའང་།  ནག་པོ།  གཉིས་པ་དམར་པོ།  གསུམ་པ་དཀར་པོ་སྟེ།  ཕྲག་པ་དྲུག  །དེ་ལས་གྱེས་པའི་གཡས་གཡོན་གྱི་དཔུང་པ་བཅུ་
གཉིས་ཀྱང་གཉིས་གཉིས་རིམ་བཞིན་ནག་དམར་དཀར་བའོ།  །ཕྱག་ངར་ཉི་ཤུ་རྩ་བཞིའི་གཡས་གཡོན་གྱི་དང་པོ་བཞི་ནག་པོ།  གཉིས་པ་བཞི་དམར་པོ།  གསུམ་པ་བཞི་དཀར་པོ།  ཕྱག་
རེ་རེ་ལའང་སོར་གདུབ་ཀྱིས་སྤྲས་པའི་མཐེ་བོང་སེར་པོ།  མཛུབ་མོ་དཀར་པོ།  གུང་མོ་དམར་པོ།  སྲིན་ལག་ནག་པོ།  མཐེའུ་ཆུང་ལྗང་གུ།  སོར་མོ་རྣམས་ཀྱི་ཚིགས་ཀྱི་རྟིང་པ་དང་པོ་ནག །གཉིས་པ་དམར།  
གསུམ་པ་རྣམས་དཀར་པོའོ།  །གཡས་ཀྱི་ཕྱག་ནག་པོ་བཞིས་དང་པོ་ནས་རིམ་པ་བཞིན་དུ།  རྡོ་རྗེ།  རལ་གྲི།  རྩེ་གསུམ།   གྲི་གུག དམར་པོ་བཞིས་མེའི་མདའ།  རྡོ་རྗེ་ལྕགས་ཀྱུ།  སྒྲ་དང་བཅས་པའི་ཌཱ་མ་
རུ།  ཐོ་བ།  དཀར་པོ་བཞིས་འཁོར་ལོ།  མདུང་།  དབྱུག་པ།  དགྲ་སྟ་བསྣམས་པ།  གཡོན་པའི་ཕྱག་ནག་པོ་བཞིས།  རྡོ་རྗེའི་དྲིལ་བུ།  ཕུབ།  ཁ་ཊྭཱཾ་ག་ཁ་གདངས་པ།  ཁྲག་གིས་གང་བའི་ཐོད་པ།   
དམར་པོ་བཞིས་གཞུ།   རྡོ་རྗེ་ཞགས་པ།  རིན་པོ་ཆེ།  པདྨ་དཀར་པོ།  དཀར་པོ་བཞིས་དུང་།  མེ་ལོང་།   རྡོ་རྗེ་ལྕགས་སྒྲོག ཚངས་པའི་མགོ་བོ་གདོང་བཞི་པ་པདྨས་སྤྲས་པ་འཛིན་ཅིང་།  ཕྱག་དང་པོ་གཉིས་

ཀྱིས་ཡུམ་ལ་འཁྱུད་པ།  ཞབས་གཡས་པ་དམར་པོ་བརྐྱངས་པས་འདོད་ལྷ་དམར་པོ་གདོང་གཅིག་པ་ལག་པ་བཞིས་གཡས་གཉིས་མེ་ཏོག་གི་མདའ་དང་ལྕགས་ཀྱུ།  གཡོན་གཉིས་གཞུ་དང་
ཞགས་པ་འཛིན་པའི་སྙིང་གར་མནན་པ།  གཡོན་པ་དཀར་པོ་བསྐུམས་པས་དྲག་པོ་དཀར་པོ་གདོང་གཅིག་པ་མིག་གསུམ་པ།  ལག་པ་བཞིས་གཡས་གཉིས་ཀྱིས་རྩེ་གསུམ་དང་ཌཱ་མ་རུ།  གཡོན་གཉིས་ཁ་ཊྭཱཾ་ག་དང་
ཐོད་པ་འཛིན་པའི་སྙིང་གར་མནན་པ།  བདུད་ཀྱི་དགའ་མ་དང་དྲག་པོའི་ཨུ་མ་དག་ནི་དམན་པའི་གདོང་གིས་བཅོམ་ལྡན་འདས་ཀྱི་ཞབས་ཀྱི་མཐིལ་ལ་འཛིན་བཞིན་གཡོ་མེད་དུ་གནས་པའོ།  །གཙོ་བོ་ཉིད་ལ་འཁྱུད་པའི་སྣ་
ཚོགས་ཡུམ་ནི་ཕྲེང་དང་གྲི་གུག་ལས་སྐྱེས་པའི་སེར་མོ་ཞལ་བཞིའི་མདུན་སེར།  གཡས་དཀར།   གཡོན་དམར།  རྒྱབ་ཞལ་ནག་པོ།  ཕྱག་བརྒྱད་ཀྱི་གཡས་བཞིས་གྲི་གུག་ལྕགས་ཀྱུ།  སྒྲ་དང་བཅས་པའི་
ཌཱ་མ་རུ།  བགྲང་ཕྲེང་།  གཡོན་བཞིས་ཐོད་པ།  ཞགས་པ།  པད་དཀར་འདབ་བརྒྱ།  རིན་པོ་ཆེ་འཛིན་པ།  རྡོ་རྗེ་སེམས་དཔའི་ཅོད་པན་ཅན་རུས་པའི་ཕྱག་རྒྱ་ལྔ་དང་ལྡན་ཅིང་།  ཞབས་གཉིས་གཡས་བསྐུམས་
གཡོན་བརྐྱངས་པའི་དོར་སྟབས་ཀྱིས་བཅོམ་ལྡན་འདས་དང་སྙོམས་པར་ཞུགས་པས་གནས་པ།  གཙོ་བོ་ཡབ་ཡུམ་གྱི་ཕྱི་རོལ་དུ་པདྨའི་འདབ་མ་བརྒྱད་ལ།  ཤར་དུ་ཨ་དང་སྤོས་སྣོད་ལས་ནག་མོ་འབར་མ།   ཤར་ལྷོར་ཧ་

དང་རྔ་ཡབ་ནག་པོ་ལས་དུ་བ་མ།  དེ་གཉིས་ཀ་སྐུ་མདོག་ནག་མོ།  མདུན་ནས་གཡས་སྐོར་གྱིས་ནག་དམར་སེར་དང་དཀར་བའི་ཞལ་བཞི་ཕྱག་བརྒྱད་པ་སྟེ།  ནག་མོ་འབར་མའི་གཡས་ཀྱི་ཕྱག་བཞིས་བདུག་སྤོས།  
ཙན་དན།  གུར་གུམ།  གླ་རྩི་དང་བཅས་པའི་ག་བུར་གྱི་སྣོད་བཞི་དང་།  གཞན་ན།  ཙན་དན།  གུར་གུམ།  ག་བུར།  གླ་རྩི་སྦྱར་བའི་སྤོས་བཞིའི་སྣོད་ཅེས་གསུངས་པ་ཡོད།  རྒྱུད་འབྲོ་འགྱུར་ལྟར་ན་སྔ་མ་ལྟར་ཡིན།  གཡོན་བཞིས་དྲིལ་
བུ།  པདྨ་ལྷ་ཤིང་ཡོངས་འདུའི་མེ་ཏོག །   མེ་ཏོག་སྣ་ཚོགས་པའི་ཕྲེང་བ་འཛིན་པ།  དུ་བ་མའི་ཕྱག་བརྒྱད་ཀྱིས་རྔ་ཡབ་ནག་པོ་བརྒྱད་བསྣམས་པའོ།  །ལྷོར་ཨཿདང་མར་མེ་ལས་དམར་མོ་འབར་མ།  ལྷོ་ནུབ་ཏུ་ཧཿ
དང་རྔ་ཡབ་དམར་པོ་ལས་སྨིག་རྒྱུ་མ།  དེ་གཉིས་ཀ་སྐུ་མདོག་དམར་པོ།  དམར་སེར་དཀར་དང་ནག་པའི་ཞལ་བཞི་ཕྱག་བརྒྱད་པ།  དམར་མོ་འབར་མའི་ཕྱག་གཡས་བཞིས་མར་མེ།   དོ་ཤལ།  ཅོད་པན། 
གདུ་བུ།  གཡོན་བཞིས།  གོས་དང་།  སྐ་རགས།  རྣ་རྒྱན།   རྐང་གདུབ་འཛིན་པ།  སྨིག་རྒྱུ་མའི་ཕྱག་བརྒྱད་ཀྱིས་རྔ་ཡབ་དམར་པོ་བརྒྱད་འཛིན་པའོ།  །བྱང་དུ་ཨཾ་དང་ལྷ་བཤོས་ལས།  དཀར་མོ་འབར་མ།   
བྱང་ཤར་དུ་ཧཾ་དང་རྔ་ཡབ་དཀར་པོ་ལས་མཁའ་སྣང་མ།  དེ་གཉིས་ཀ་སྐུ་མདོག་དཀར་མོ།  དཀར་ནག་དམར་དང་སེར་བའི་ཞལ་བཞི།  ཕྱག་བརྒྱད་པ།  དཀར་མོ་འབར་མའི་གཡས་བཞིས།  འོ་མ།  ཆུ།  མཆོག་

གི་སྨན།  ཆང་གི་སྣོད་བཞི།  གཡོན་བཞིས།  བདུད་རྩི།  གྲུབ་པའི་རོ་བཅུད།  བདུད་རྩིའི་འབྲས་བུ།  འབྲས་ཆན་གྱི་སྣོད་འཛིན་པ།  བུ་སྟོན་གྱིས་ཟན་གྱི་སྣོད་གསུངས།  མཁའ་སྣང་མའི་
ཕྱག་བརྒྱད་ཀྱིས་རྔ་ཡབ་དཀར་པོ་བརྒྱད་འཛིན་པའོ།  །ནུབ་ཏུ་ཨཱ་དང་དུང་ལས་སེར་མོ་འབར་མ།  ནུབ་བྱང་དུ་ཧཱ་དང་རྔ་ཡབ་སེར་པོ་ལས་མར་མེ་མ།  དེ་གཉིས་ཀ་སྐུ་མདོག་སེར་མོ།  སེར་དཀར་ནག་དང་དམར་བའི་
ཞལ་བཞི་ཕྱག་བརྒྱད་པ།  སེར་མོ་འབར་མའི་གཡས་བཞིས་དུང་དང་།   གླིང་བུ།  ནོར་བུ།  ཌཱ་མ་རུ།  གཡོན་བཞིས་པི་ཝཾ།  རྔ་དང་།  སིལ་སིལ་སྒྲོགས་པའི་འཁར་རྔ།  ཟངས་དུང་འཛིན་པ།  མར་མེ་མས་རྔ་ཡབ་སེར་པོ་བརྒྱད་
བསྣམས་པའོ།  །ནུས་མ་བརྒྱད་ཀའང་ཞལ་རེ་རེར་སྤྱན་གསུམ་པ།  ཕྱག་རྒྱ་ལྔ་དང་རྡོ་རྗེ་སེམས་དཔའི་ཅོད་པན་ཅན།  ཞབས་གཉིས་མཉམ་པའི་སྟབས་ཀྱིས་བུ་སྟོན་གྱིས་མཉམ་པའི་འདུག་
སྟངས་ཀྱིས་བཞུགས་ཞེས་གསུངས།  མཆན།  བཞེངས་པའོ།  །རླུང་བཅུའི་ངོ་བོ་ནུས་པ་བཅུ་ནི་སྔ་མ་བརྒྱད་ཀྱི་སྟེང་དུ་རྡོར་དབྱིངས་མ་དང་སྣ་ཚོགས་ཡུམ་གཉིས་བསྣན་པ་སྟེ།   ཧོ་དང་རྡོ་རྗེ་ལས་སྐྱེས་རྡོར་དབྱིངས་མ་ལྗང་གུ་སྲོག་འཛིན་དག་བས་མཆོག་གི་ཆ་ཕྲེང་
དང་གྲི་གུག་ལས་ཤེར་ཕྱིན་སྣ་ཚོགས་ཡུམ་སྔོན་མོ་ཐུར་སེལ་དག་བས་ཐིག་ལེའོ།  །ཕྱི་མ་འདི་གཉིས་སྣ་ཚོགས་ཡུམ་ལ་འདུས་པས་ལོགས་སུ་བསྐྱེད་མི་དགོས་ཤིང་།  དབང་གི་སྐབས་སུ་བཅུར་བྱེད་པ་ཡིན་ནོ།  །མཆན།   དེ་དག་གི་རྒྱབ་ཏུ་ཟུར་

བཞིར་དབང་ལྡན་དུ་ཨོཾ་ལས་བྱུང་བའི་ཆོས་ཀྱི་དུང་དཀར་པོ།  བདེན་བྲལ་དུ་ཨཱཿལས་ཆོས་ཀྱི་གཎྜི་དམར་པོ།  མེར་ཧཱུཾ་ལས་ཡིད་བཞིན་ནོར་བུ་ནག་པོ།  རླུང་དུ་ཧོཿལས་དཔག་བསམ་གྱི་ཤིང་སེར་པོ་གནས་པའོ།  །
དེ་ནས་འཁོར་རྣམས་སྤྲོ་བ་ནི།  འདོད་ཆགས་ཆེན་པོས་གདུལ་བར་བྱ་བའི་སེམས་ཅན་རྣམས་དང་པོའི་སངས་རྒྱས་བསྟན་པའི་སྣོད་དུ་མངོན་པར་གཟིགས་ནས་ཡུམ་ལ་སྙོམས་པར་ཞུགས་ཏེ།  ཨོཾ་སརྦ་ཏ་ཐཱ་ག་ཏ་ཨ་ནུ་
རཱ་ག་ཎ་བཛྲ་སྭ་བྷཱ་བ་ཨཱཏྨ་ཀོ྅ཧཾ།  ཤིན་ཏུ་དགའ་བའི་སྒྲ་ཡིས་ཕུང་ཁམས་སྐྱེ་མཆེད་དབང་ཡུལ་དང་བཅས་པ་རྣམ་པར་དག་པའི་རང་བཞིན་གྱི་དེ་བཞིན་གཤེགས་པ་དང་བྱང་ཆུབ་སེམས་དཔའ་ཁྲོ་བོ་ཡབ་ཡུམ་ཐམས་ཅད་
རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་ནམ་མཁའ་གང་བར་བཞུགས་པ་རྣམས་རང་གི་ལུས་ལ་ཞུགས་པར་གྱུར།  སླར་ཡང་རང་ཉིད་ལས་ཡུམ་གྱི་པདྨར་སྤྲོས་ཏེ་སྣ་ཚོགས་ཡུམ་ལ་ཞུགས་པར་གྱུར།   
དེ་ལས་ཀྱང་ལོག་ནས་སླར་རང་ཉིད་ལ་ཞུགས་ཏེ་ཟླ  ཀུནྡ  བ་བྱང་ཆུབ་སེམས་ཀྱི་རྣམ་པར་ཞུ་བར་གྱུར་པ་རྣམས་རྡོ་རྗེའི་ལམ་ནས་ཡུམ་གྱི་པདྨར་སྤྲོས་ཏེ་ས་བོན་དང་ཕྱག་མཚན་ལས་ལྷ་དང་ལྷ་མོའི་ཚོགས་སུ་གྱུར་པ་ནི།  ཨ་
ཨཱ་རྡོ་རྗེ་ལྗང་གུ་རྩེ་ལྔ་ལས།  །མི་བསྐྱོད་པ་དང་རྡོ་རྗེ་དབྱིངས་ཕྱུག་མ།  །ལྗང་གུ་ལྗང་དམར་དཀར་བའི་ཞལ་གསུམ་པ།  །ཨཾ་ཨཱཿརྡོ་རྗེ་སྔོན་པོ་རྩེ་གསུམ་ལས།  རྡོ་རྗེ་སེམས་དཔའ་ཤེས་རབ་ཕར་

ཕྱིན་མ།  །སྔོན་པོ་སྔོ་དམར་དཀར་བའི་ཞལ་གསུམ་ལྡན།  །མི་བསྐྱོད་པ་ལ་ཤེར་ཕྱིན་མས་འཁྱུད་ཅིང་།  །རྡོར་དབྱིངས་མ་ལ་རྡོ་རྗེ་སེམས་དཔས་འཁྱུད།  །ཡབ་ཡུམ་བཞི་ཀ་ཕྱག་དྲུག་
ཕྱག་མཚན་ནི།  །གཡས་གསུམ་རྡོ་རྗེ་གྲི་གུག་དགྲ་སྟ་དང་།  །གཡོན་གསུམ་དྲིལ་བུ་ཐོད་པ་ཚངས་མགོ་བསྣམས།  །དེ་བཞི་ཡུམ་གྱི་མཁའ་ནས་ཕྱིར་སྤྲོས་ཏེ།  །སེམས་ཅན་དོན་བྱས་སླར་ཡང་རང་ལ་ཞུགས། །
འདིར་རང་རིགས་ཀྱི་ཡུམ་གྱིས་འཁྱུད་པའི་མི་བསྐྱོད་པ་ཡབ་ཡུམ་ཁོ་ན་ཕྱིར་སྤྲོ་ཞིང་རང་ལ་གཞུགས་པས་ཆོག་ཅིང་།  རྡོར་སེམས་ཡབ་ཡུམ་གཙོ་བོའི་ཡེ་ཤེས་སེམས་དཔའི་ཚུལ་དུ་བཞེད་པ་ཡོད།  ཨི་དང་རལ་གྲི་ནག་པོ་ཡོངས་གྱུར་ལས།  །དོན་
ཡོད་གྲུབ་པ་རྩ་ཞལ་ནག་དམར་གཡས་དཀར་གཡོན་བའི་ཞལ།  །དེ་བཞིན་རིགས་བཞི་ཀུན་འདྲའོ།  །གཡས་གསུམ་རལ་གྲི་གྲི་གུག་རྩེ་གསུམ་དང་།  །གཡོན་གསུམ་ཕུབ་དང་ཐོད་པ་ཁ་ཊྭཱཾ་དཀར།  །སངས་རྒྱས་སྤྱན་མ་སེར་མོས་འཁྱུད་པ་
ནི།  །ཡུམ་མཁའ་ནས་བྱུང་ཤར་གྱི་པད་ཉིར་འཁོད།  །སྐུ་མདོག་ནི་རྩ་བའི་ཞལ་གྱི་མདོག་དང་མཚུངས་པ་ཀུན་ལ་ཤེས་པར་བྱ།  ཡུམ་རྣམས་ལ་ས་བོན་དང་ཞལ་དང་ཕྱག་མཚན་མ་བཤད་པ་ནི།  སླར་འཆད་
འགྱུར་སོགས་དང་ཁྱད་མེད་པ་ཤེས་པར་བྱའོ།  །རྀ་དང་རིན་ཆེན་དམར་པོ་ཡོངས་གྱུར་ལས།  །རིན་ཆེན་འབྱུང་ལྡན་དམར་དཀར་ནག་པའི་ཞལ།  །གཡས་གསུམ་མེའི་མདའ་དང་རྡོ་རྗེའི་ལྕགས་ཀྱུ་སྒྲ་དང་བཅས་པའི་

ཅང་ཏེའུ།  །གཡོན་གསུམ་གཞུ་དང་ཞགས་པ་རིན་ཆེན་ཟུར་བརྒྱད་དབུས་ཀྱི་རྩེ་མོ་བཅས་རྩེ་མོ་དགུ་པ་ཞེས་བཤད་པ་འོད་འཕྲོ་བ།  འཛིན།  །ཡུམ་ཆེན་མཱ་ཀཱི་དཀར་མོས་ལེགས་འཁྱུད་པ།  །ཡུམ་མཁའ་ནས་ཕྱུང་ལྷོ་ཡི་པད་
ཉིར་འཁོད།  །ཨུ་ཡིག་ལས་བྱུང་པད་དཀར་ཡོངས་གྱུར་ལས།  །སྣང་བ་མཐའ་ཡས་དཀར་ནག་དམར་བའི་ཞལ།  །གཡས་གསུམ་ཐོ་བ་མདུང་དང་རྩེ་གསུམ་བསྣམས།  །གཡོན་གསུམ  ཇོ་ནང་པས་འདབ་མ་བརྒྱད་པར་བཞེད  པད་དཀར་མེ་ལོང་བགྲང་
ཕྲེང་འཛིན།  །ཡུམ་ཆེན་གོས་དཀར་དམར་མོས་ལེགས་འཁྱུད་པ།  །ཡུམ་མཁའ་ལས་ཕྱུང་བྱང་གི་པད་ཉིར་འཁོད།  །ལྀ་དང་འཁོར་ལོ་སེར་པོ་ཡོངས་གྱུར་ལས།  །རྣམ་པར་འདབ་མ་བརྒྱ་པ།   
སྣང་མཛད་སེར་དཀར་ནག་པའི་ཞལ།  །གཡས་གསུམ་འཁོར་ལོ་དབྱུག་པ་ཁྲོ་བོའི་རྡོ་རྗེ་དང་།  །གཡོན་གསུམ་དུང་དང་ལྕགས་སྒྲོག་སྒྲ་དང་བཅས་པའི་རྡོ་རྗེ་དྲིལ་བུ་བསྣམས།  །ཡུམ་ཆེན་སྒྲོལ་མ་ནག་མོས་འཁྱུད་
པ་དག   །ཡུམ་མཁའ་ནས་ཕྱུང་ནུབ་ཀྱི་པད་ཉིར་འཁོད།  །རྒྱལ་བ་རིགས་དྲུག་པོའི་སྐུ་མདོག་དང་ཞལ་དང་ཕྱག་མཚན་རྣམས་ཤིན་ཏུ་ངེས་པ་གལ་ཆེ་སྟེ་ལྷ་དུ་མ་ལ་འདི་སྤྱིར་རྒྱུག་ཡིན་པའི་ཕྱིར་རོ།  །དཀྱིལ་འཁོར་གསུམ་གའི་ལྷ་ཐམས་ཅད་ཞབས་གཉིས་པ་ཅན་དང་།   
ལྷ་ཡབ་ཡུམ་ཐམས་ཅད་ཀྱི་ཕྱག་དང་པོ་གཉིས་ཀྱི་ཕན་ཚུན་འཁྱུད་པ་ཀུན་ཏུ་ཤེས་པར་བྱའོ།  །བདེ་གཤེགས་ཐབས་རྣམས་པད་དཀར་ཉི་གདན་སྟེང་།  །རྡོ་རྗེ་སྐྱིལ་མོ་ཀྲུང་གིས་བཞུགས་པ་ལ།  །ཡུམ་རྣམས་པདྨའི་གདན་གྱིས་འཁྱུད་པའོ།  

།ཨཱི་ཡིག་རལ་གྲི་ནག་པོ་ལས་བྱུང་བའི།  །སྒྲོལ་མ་དོན་ཡོད་གྲུབ་པ་ལྟ་བུ་ལ།  །རྣམ་པར་སྣང་མཛད་སེར་པོས་འཁྱུད་པ་ནི།  །ཡུམ་མཁའ་ནས་བྱུང་མེ་མཚམས་པད་ཟླར་འཁོད།  །རྀ་ཡིག་རིན་
ཆེན་དམར་པོ་ཡོངས་གྱུར་ལས།  །གོས་དཀར་དམར་མོ་རིན་འབྱུང་ལྟ་བུ་ལ།  །སྣང་བ་མཐའ་ཡས་དཀར་པོས་འཁྱུད་པ་ནི།  །ཡུམ་གྱི་མཁའ་ནས་བདེན་བྲལ་པད་ཟླར་འཁོད།  །ཨཱུ་ཡིག་ལས་བྱུང་པད་དཀར་ཡོངས་གྱུར་པ།  །
མཱ་མ་ཀཱི་དཀར་སྣང་མཐའ་ལྟ་བུ་ལ།  །རིན་ཆེན་འབྱུང་ལྡན་དམར་པོས་འཁྱུད་པ་དག   །ཡུམ་མཁའ་ནས་ཕྱུང་དབང་ལྡན་པད་ཉིར་འཁོད།  །ལྀ་ཡིག་ལས་བྱུང་འཁོར་ལོ་སེར་པོ་ལས།  །སྤྱན་མ་སེར་པོ་རྣམ་སྣང་ལྟ་བུ་ལ།  །དོན་
ཡོད་གྲུབ་པ་ནག་པོས་འཁྱུད་པ་ནི།  །ཡུམ་མཁའ་ནས་ཕྱུང་རླུང་མཚམས་པད་ཟླར་འཁོད།  །པདྨ་དམར་པོ་ཟླ་བའི་གདན་སྟེང་དུ།  །པདྨ་གདན་གྱིས་བཞུགས་པའི་གཙོ་མོ་བཞིར།  །ཡབ་རྣམས་རྡོ་རྗེའི་གདན་གྱིས་འཁྱུད་པར་
མཛད།  །རྒྱལ་བ་ཡབ་ཡུམ་ཀུན་ཀྱང་ཞལ་རེ་རེ་ལའང་།  སྤྱན་གསུམ་པ།  །བདེ་གཤེགས་དྲུག་གི་རིགས་བདག་ཅོད་པན་ཅན།  །དར་དང་རིན་པོ་ཆེ་ཡིས་བརྒྱན་པའོ།  །ཧི་ཧཱི་ཧྲྀ་ཧྲཱྀ་ཧུ་ཧཱུ་ཧླྀ་ཧླཱྀ་རྣམས།  །ཡོངས་གྱུར་བདུད་
རྩིའི་བུམ་པ་དཀར་པོ་བརྒྱད།  །པདྨ་ལ་གནས་པདྨས་ཁ་བརྒྱན་པ།  །དོན་གྲུབ་གཡས་གཡོན་རྐང་དག་བུམ་པ་གཉིས།  །ཁྲག་དག་བུམ་ཟུང་རིན་འབྱུང་གཡས་དང་གཡོན།  །དྲི་ཆུ་དག་བུམ་དཔག་མེད་གཡས་གཡོན་དང་།  

 །དྲི་ཆེན་དག་བུམ་རྣམ་སྣང་གཡས་གཡོན་དུའོ།  །ཧཾ་ལས་ཁུ་བ་དག་པའི་བུམ་པ་སྟེང་།  །ཧཿལས་རྡུལ་དག་བུམ་པ་འོག་ཏུ་གནས།  །ཡཾ་ཡིག་ལས་བྱུང་རལ་གྲི་ནག་པོ་ལས།  །བགེགས་མཐར་འདི་ལ་གཤིན་སྟོབས་ཞེས་བྱའོ།  །བྱེད་ནག་དོན་གྲུབ་ལྟ་བུ་
ལ།  །ལཱཿདང་འཁོར་ལོ་སེར་པོ་ལས་སྐྱེས་པའི།  །རེངས་བྱེད་སེར་མོ་གཤིན་རྗེ་མཐར་བྱེད་དང་།  །ཁྲོ་ཚུལ་ཅན་ཡིན་པས་གཤིན་རྗེ་མཐར་བྱེད་དང་འདྲ་བར་བྱས་ཀྱི་དོན་ལ་ཞལ་ཕྱག་ཕྱག་མཚན་རྣམས་རྣམ་སྣང་བཞིན་ནོ།   །
གཞན་ལའང་དེ་བཞིན་ཤེས་པར་བྱའོ།  །མཚུངས་པས་འཁྱུད་པ་ཤར་སྒོར་པད་ཉིར་འཁོད།  །རྃ་ཡིག་དབྱུག  རིན་ཆེན་ཀྱང་།  པ་དམར་པོ་ཡོངས་གྱུར་ལས།  །ཤེས་རབ་མཐར་རྨུགས་བྱེད།  བྱེད་དམར་པོ་རིན་འབྱུང་མཚུངས།  །ཝཱཿདང་པདྨ་དཀར་པོ་
ལས་བྱུང་བའི།  །ཁེངས་བྱེད་དཀར་མོ་པདྨ་མཐར་བྱེད་དང་།  །མཚུངས་པས་འཁྱུད་པ་ལྷོ་སྒོར་པད་ཟླར་འཁོད།  །ཝཾ་ཡིག་ལས་བྱུང་པདྨ་དཀར་པོ་ལས།  །པདྨ་མཐར་བྱེད་དཀར་ཁེངས་བྱེད།  པོ་སྣང་མཐའ་མཚུངས།  །རཱཿ
དང་རིན་ཆེན་དམར་པོ་ལས་བྱུང་བའི།  །རྨུགས་བྱེད་དམར་མོ་ཤེས་རབ་མཐར་བྱེད་དང་།  །མཚུངས་པས་འཁྱུད་པ་བྱང་སྒོར་པད་ཉིར་འཁོད།  །ལྃ་ཡིག་ལས་བྱུང་ཐོ་བ་འཁོར་ལོའང་།  སེར་པོ་ལས།  །གཤིན་རྗེ་མཐར་རེངས་བྱེད།  
བྱེད་སེར་པོ་རྣམ་སྣང་མཚུངས།  །ཡཱཿདང་རལ་གྲི་ནག་པོ་ལས་སྐྱེས་པའི།  །རབ་བརྩོན་ནག་མོ་བགེགས་མཐར་བྱེད་དང་ནི།  །མཚུངས་པས་འཁྱུད་པ་ནུབ་སྒོར་པད་ཟླར་འཁོད།  །སྒོ་སྐྱོང་ཁྲོ་བོ་ཡབ་ཡུམ་བརྒྱད་

རྣམས་ཀྱང་།  །ཞལ་རེར་དམར་ལ་ཟླུམ་པའི་སྤྱན་གསུམ་ལྡན།  །རབ་ཁྲོས་འཇིགས་རུང་དབུ་སྐྲ་དམར་སེར་གཟེངས།  །ཀླུ་དབང་ཕྱག་རྒྱ་ལྔ་དང་སྟག་ཤམས་བརྒྱན།  །ཤར་དང་བྱང་སྒོར་པད་དཀར་ཉི་
དཀྱིལ་དང་།  །ལྷོ་དང་ནུབ་ཏུ་པད་དམར་ཟླ་དཀྱིལ་ལ།  །ཡབ་རྣམས་གཡས་བརྐྱངས་ཡུམ་རྣམས་གཡོན་བརྐྱངས་སྦྱོར།  །ཨེ་ཡིག་ལས་བྱུང་རལ་གྲི་ནག་པོ་ལས།  །ནམ་སྙིང་ནག་པོ་དོན་གྲུབ་ལྟ་བུ་ལ།  །དྲི་ཡི་རྡོ་རྗེ་སེར་
མོས་འཁྱུད་པ་ནི།  །ཤར་སྒོའི་གཡས་སུ་པད་ཉིའི་སྟེང་དུ་འཁོད།  །འདིར་ཡུམ་རྣམས་ཀྱི་ས་བོན་འོག་ཏུ་ཤེས་རབ་གཙོ་བོར་གྱུར་པའི་སྐབས་སུ་འཆད།  འདིར་ཤར་སྒོའི་གཡས་ཞེས་པ་ཤར་སྨད་ལྷོ་དང་ཉེ་བ།  གཡོན་ཤར་སྟོད་བྱང་ཉེ་ཡིན་པ་དེ་བཞིན་ཕྱོགས་བཞི་
གཡས་བསྐོར་གྱི་ཕྱོགས་ཀྱི་སྔ་མ་གཡོན་ཕྱི་མ་གཡས་ཏེ།  བྱང་གཡོན་ནུབ་ཉེ་གཡས་ཤར་ལ་གཏོད་བར་བརྩི་སྟེ་སྐུ་དཀྱིལ་གྱི་ཕྱོགས་བཞིའི་ལྷ་ཆེན་བརྒྱད་དང་།  ཕྱོགས་བཞིའི་ཀླུ་བརྒྱད་དང་།  དཀྱིལ་འཁོར་གསུམ་ཀའི་མཆོད་ལྷ་རྣམས་ཀྱི་སྐབས་སུའང་དེ་ཁོ་ན་ལྟར་ཤེས་པར་བྱའོ།  །
མཆན།  ཨཱར་ཡིག་ལས་བྱུང་རིན་ཆེན་དམར་པོ་ལས།  །ས་སྙིང་དམར་པོ་རིན་འབྱུང་ལྟ་བུ་ལ།  །གཟུགས་ཀྱི་རྡོ་རྗེ་དཀར་མོས་འཁྱུད་པ་ནི།  །ལྷོ་སྒོའི་གཡས་སུ་པད་ཉིའི་སྟེང་དུ་འཁོད།  །ཨོཾ་ཡིག་ལས་བྱུང་པད་དཀར་
ཡོངས་གྱུར་ལས།  །འཇིག་རྟེན་དབང་ཕྱུག་འོད་དཔག་མེད་འདྲ་དཀར།  །རོ་ཡི་རྡོ་རྗེ་དམར་མོས་འཁྱུད་པ་ནི།  །བྱང་སྒོའི་གཡས་སུ་པད་ཉིའི་སྟེང་དུ་འཁོད།  །ཨལ་ཡིག་ལས་བྱུང་འཁོར་ལོ་སེར་པོ་ལས།  །སྒྲིབ་པ་

རྣམ་སེལ་སེར་པོ་རྣམ་སྣང་མཚུངས།  །རེག་བྱ་རྡོ་རྗེ་ནག་མོས་འཁྱུད་པ་ནི།  །ནུབ་སྒོའི་གཡས་སུ་པད་ཉིའི་སྟེང་དུ་འཁོད།  །ཨཾ་ཡིག་ལས་བྱུང་རྡོ་རྗེ་སྔོན་པོ་ལས།  །ཀུན་བཟང་སྔོན་པོ་རྡོར་སེམས་ལྟ་བུ་ལ།  །ཆོས་
ཁམས་རྡོ་རྗེ་ལྗང་མོས་འཁྱུད་པ་ནི།  །ཤར་སྒོའི་གཡོན་དུ་པད་ཉིའི་སྟེང་དུ་འཁོད།  །ཨ་ཡིག་ལས་བྱུང་རྡོ་རྗེ་ལྗང་གུ་ལས།  །ཕྱག་རྡོར་ལྗང་གུ་མི་བསྐྱོད་ལྟ་བུ་ལ།  །སྒྲ་ཡི་རྡོ་རྗེ་སྔོན་མོས་འཁྱུད་པ་ནི།  །ལྷོ་སྒོའི་གཡོན་
དུ་པད་ཉིའི་སྟེང་དུ་འཁོད།  །ཀུན་ཀྱང་པད་དཀར་ཉི་མའི་དཀྱིལ་འཁོར་ལ།  །རྡོ་རྗེ་གདན་གྱིས་བཞུགས་ཤིང་ཡུམ  པད་མའི་གདན་གྱི་བཞུགས་པ།  དང་འཁྲིལ།  །ཨཱཿཡིག་ལས་བྱུང་རྡོ་རྗེ་སྔོན་པོ་ལས།  །སྒྲ་ཡི་རྡོ་རྗེ་སྔོན་
མོ་རྡོར་སེམས་མཚུངས།  །ཕྱག་ན་རྡོ་རྗེ་ལྗང་གུས་འཁྱུད་པ་ནི།  །བྱང་སྒོའི་གཡོན་དུ་པད་ཟླའི་སྟེང་དུ་འཁོད།  །ཨཱ་ཡིག་ལས་བྱུང་རྡོ་རྗེ་ལྗང་གུ་ལས།  །ཆོས་དབྱིངས་རྡོ་རྗེ་ལྗང་མོ་མི་བསྐྱོད་མཚུངས།  །ཀུན་ཏུ་བཟང་པོ་
སྔོན་པོས་འཁྱུད་པ་ནི།  །ནུབ་སྒོའི་གཡོན་དུ་པད་ཟླའི་སྟེང་དུ་འཁོད།  །ཨཻ་ཡིག་ལས་བྱུང་རལ་གྲི་ནག་པོ་ལས།  །རེག་བྱ་རྡོ་རྗེ་ནག་མོ་དོན་གྲུབ་མཚུངས།  །སྒྲིབ་པ་རྣམ་སེལ་སེར་པོས་འཁྱུད་པ་ནི།  །མེ་ཡི་མཚམས་
སུ་པད་ཟླའི་སྟེང་དུ་འཁོད།  །ཨཱར་ཡིག་ལས་བྱུང་རིན་ཆེན་དམར་པོ་ལས།  །རོ་ཡི་རྡོ་རྗེ་དམར་མོ་རིན་དབང་མཚུངས།  །རིན་དབང་དང་རིན་འབྱུང་དོན་གཅིག་གོ། མཆན།  འཇིག་རྟེན་དབང་ཕྱུག་དཀར་པོས་འཁྱུད་པ་ནི།  །བདེན་

བྲལ་ཕྱོགས་སུ་པད་ཟླའི་སྟེང་དུ་འཁོད།  །ཨཽ་ཡིག་ལས་བྱུང་པདྨ་དཀར་པོ་ལས།  །གཟུགས་ཀྱི་རྡོ་རྗེ་དཀར་མོ་དཔག་མེད་མཚུངས།  །ས་ཡི་སྙིང་པོ་དམར་པོས་འཁྱུད་པ་ནི།  །དབང་ལྡན་མཚམས་
སུ་པད་ཟླའི་སྟེང་དུ་འཁོད།  །ཨཱལ་ཡིག་ལས་བྱུང་འཁོར་ལོ་སེར་པོ་ལས།  །དྲི་ཡི་རྡོ་རྗེ་སེར་མོ་རྣམ་སྣང་མཚུངས།  །ནམ་མཁའི་སྙིང་པོ་ནག་པོས་འཁྱུད་པ་ནི།  །རླུང་གི་མཚམས་སུ་པད་ཟླའི་སྟེང་དུ་འཁོད།  །དེ་
རྣམས་པདྨ་དམར་པོ་ཟླ་དཀྱིལ་ལ།  །པདྨའི་གདན་གྱིས་བཞུགས་ཤིང་ཐབས་རྣམས་འཁྲིལ།  །རྡོར་གདན་གྱིས།  བྱང་ཆུབ་སེམས་དཔའ་ཡབ་ཡུམ་ཐམས་ཅད་ཀྱང་།  །དར་དང་རིན་ཆེན་རྒྱན་ལྡན་སྤྱན་གསུམ་པའོ།  །དེ་ལྟར་ཐུགས་
ཀྱི་དཀྱིལ་འཁོར་ཆེན་པོ་ཡི།  །རྒྱལ་དང་རྒྱལ་སྲས་ཁྲོ་བོའི་ཚོགས་བཅས་ཀུན།  །ཞལ་གསུམ་ཕྱག་དྲུག་སྐུ་མདོག་སྔོན་པོ་རྣམས།  །རྡོར་སེམས་དང་མཚུངས་ལྗང་གུ་མི་བསྐྱོད་པ།  །ནག་པོ་དོན་གྲུབ་
དམར་པོ་རིན་ཆེན་དབང་།  །དཀར་པོ་སྣང་མཐའ་སེར་པོ་ཐམས་ཅད་ནི།  །རྣམ་སྣང་ཞལ་ཕྱག་ཕྱག་མཚན་ཇི་བཞིན་ནོ།  །དཀྱིལ་འཁོར་གསུམ་གའི་ལྷ་ཡབ་ཡུམ་ཅན་ཐམས་ཅད་ཕྱོགས་དྲུག་གི་འབྱུང་ལྔ་ཡེ་ཤེས་བཅས་ཀྱི་ཁམས་དྲུག་ལས།  ནག་
པོ་དང་སེར་པོ།  དཀར་པོ་དང་དམར་པོ།  ལྗང་ཀུ་དང་སྔོན་པོ་དག་ཕན་ཚུན་དུ་འཁྱུད་པ་གཞན་རིགས་དང་སྦྱོར་བ་ཅན་ཡིན་ནོ།  །དེ་ནས་གསུང་དཀྱིལ་གྱི་ལྷ་རྣམས་སྤྲོ་བ་ནི།  ཧ་ཡིག་ལས་བྱུང་གྲི་གུག་ནག་པོ་ལས།  །ཙ་རྩི་ཀཱ་ནག་ཙ་མུ་ཎྚཱི་དང་རྒན་བྱེད་

མའང་ཟེར།  དབང་པོ་སེར་པོས་འཁྱུད།  །ཡབ་རྣམས་ཀྱི་ས་བོན་སོགས་འོག་ཏུ་བཤད་པ་དང་འདྲའོ།  །ཤར་གྱི་པདྨར་ཡི་དྭགས་དམར་པོར་འཁོད།  །ཧཾ་ཡ་ཡི་ཡྼྀ་ཧཱི་ཡུ་ཡླྀ་ཡླཾ་དང་།  །ཡི་གེའི་གོ་རིམ་ལྟར་ན་ཧཱི་རིང་པོ་འདི་ཐུང་ངུའི་རྗེས་སུ་འབྱུང་བ་ཡིན་ལ་གཙོ་
མོའི་མདུན་དང་རྒྱབ་ཀྱི་ལྷ་མོའི་ས་བོན་ཡིན་ཡང་འདིར་གཡས་སྐོར་ཆོག་པའི་མྼྀའི་རྗེས་སུ་བཞག་པར་མཛད་པ་དེ་བཞིན་འོག་མ་རྣམས་ལ་ཤེས་པར་བྱའོ།  །གྲི་གུག་ནག་པོ་བརྒྱད་ལས་བྱུང་བ་ཡི།  །འཇིགས་མ་དྲག་མོ་དུས་ཀྱི་མཆེ་བ་མེ་འབར་གདོང་།  །རླུང་
ཤུགས་རབ་གཏུམ་དྲག་མིག་སྣ་ཆེན་མ།  །མདུན་ནས་གཡས་སྐོར་པདྨའི་འདབ་མར་འཁོད།  །ལྷ་མོ་དགུ་རྣམས་མདོག་ནག་ཞལ་གཅིག་མ།  །ཕྱག་བཞི་གཡས་གཉིས་གྲི་གུག་རྩེ་གསུམ་དང་།  །གཡོན་གཉིས་
ཐོད་པ་ཁ་ཊྭཱཾ་ག་འཛིན་པའོ།  །ཀྵ་ཡིག་ལས་བྱུང་འཁོར་ལོ་ནག་པོ་ལས།   །ཁྱབ་འཇུག་ནག་མོར་ཚངས་པ་སེར་པོས་འཁྱུད།  །མེ་མཚམས་པདྨར་མཁའ་ལྡིང་གདན་ལ་འཁོད།  །ཀྵི་ཡཱ་ཡཱི་ཡྼྀ་ཀྵཱི་ཡཱུ་ཡླཱྀ་ཡཿ དང་།   །
འཁོར་ལོ་ནག་པོ་བརྒྱད་ལས་བྱུང་བ་ཡི།  །གཡུང་  གཡང་ལང་།   མོ་སྒྱུ་མ་གྲགས་མ་དཔལ་མོ་དང་།  །རྣམ་རྒྱལ་དཔལ་ལྡན།  རྒྱལ་མ་རྒྱལ་བྱེད་མ་འཁོར་ལོ་ཅན།  །མདུན་ནས་བརྩམ་སྟེ་གཡས་སྐོར་དུ་བཀོད་པ་འོག་མ་ཀུན་འདྲའོ།  །གཙོ་འཁོར་དགུ་ཀ་
མདོག་ནག་ཞལ་གཅིག་མ།  །ཕྱག་བཞིའི་གཡས་གཉིས་འཁོར་ལོ་བེ་ཅོན་དང་།  །གཡོན་པ་གཉིས་ན་པདྨ་དུང་འཛིན་པའོ།  །ཧཿཡིག་ལས་བྱུང་དབྱུག་པ་དམར་པོ་ལས།  །ཕག་མོ་དམར་མོར་དྲག་པོ་

རྒྱ་མཚོ་བྱས་པའང་སྣང་།  དཀར་པོས་འཁྱུད།  །ལྷོ་ཡི་པདྨར་མ་ཧེའི་སྟེང་དུ་འཁོད།  །ཧྼྀ་ར་རྀ་ཪྼཱྀ་ཧྼཱྀ་རུ་རཾ་དང་།  །དབྱུག་པ་དམར་པོ་བརྒྱད་ལས་བྱུང་བ་ཡི།  །ཀེང་རུས་མ་  དུས་མཚན་མ་རབ་ཁྲོས་གདང་མ་དུས་ལྕེ་མ།   །
གཙིགས་མ་ནག་མོ་དྲག་མོ་  འཇིགས་རུང་མའང་ཟེར།  གཟུགས་ངན་མ།  །གཙོ་འཁོར་དགུ་ཀ་མདོག་དམར་ཞལ་གཅིག་མ།  །ཕྱག་བཞིའི་གཡས་གཉིས་དབྱུག་པ་རལ་གྲི་དང་།  །གཡོན་པ་གཉིས་ན་ལྕགས་སྒྲོག་
ཕུབ་འཛིན་པའོ།  །ཀྵཿཡིག་ལས་བྱུང་མདུང་ཐུང་།  ཤཀྟི་དམར་པོ་ལས།  །གཞོན་ནུ་དམར་མོར་ཚོགས་བདག་དཀར་པོས་འཁྱུད།  །བདེན་བྲལ་པདྨར་རྨ་བྱའི་གདན་ལ་འཁོད།  །ཀྵྼྀ་རཱ་རཱི་ཪྼཱྀ་ཀྵྼཱྀ་རཱུ་ཪླཱྀ་རཿ
དང་།  །མདུང་ཐུང་དམར་པོ་བརྒྱད་ལས་བྱུང་བ་ཡི།  །པདྨ་དང་ནི་ལུས་མེད་མ་གཞོན་ནུ་མ།  །རི་དྭགས་བདག་པོས་འགྲོ་མ་དང་རིན་ཆེན་ཕྲེང་བ་མ།  །མིག་བཟང་མ་དང་རུལ་མ་བཟང་མོ་བརྒྱད།  །གཙོ་
འཁོར་དགུ་ཡང་མདོག་དམར་ཞལ་དྲུག་མ།  །ཕྱག་བཞིའི་གཡས་གཉིས་མདུང་ཐུང་ལྕགས་ཀྱུ་དང་།  །གཡོན་གཉིས་རིན་ཆེན་དང་།  ཞགས་པ་འཛིན་པའོ།  །ཧཾ་ཡིག་ལས་བྱུང་རྩེ་གསུམ་དཀར་པོ་ལས།  །དྲག་མོ་  དབང་ཕྱུག་མ། 
དཀར་མོར་གཤིན་རྗེ་མེ་ལྷ་བྱས་པའང་སྣང་།  དམར་པོས་འཁྱུད།  །བྱང་གི་པདྨར་ཁྱུ་མཆོག་གདན་ལ་འཁོད།  །ཧུ་ཝ་ཝི་ཝྼྀ་ཧཱུ་ཝུ་ཝླྀ་ཝཿ དང་།  །རྩེ་གསུམ་དཀར་པོ་བརྒྱད་ལས་བྱུང་བ་ཡི།  །གཽ་རཱི་གངྒཱ་རྟག  

མ་མྱུར་མ་དང་།  །འདེབས་ཏོ་ཏ་ལཱ་ཟེར།  མ་མཚོན་བྱེད་དམར་སེར་ནག་མོ་བརྒྱད།  །ལྷ་མོ་དགུ་ཡང་དཀར་མོ་ཞལ་གཅིག་མ།  །ཕྱག་བཞིའི་གཡས་གཉིས་རྩེ་གསུམ་དང་རིན་ཆེན་སྣ་ཚོགས་ཕྲེང་བས་དཀྲིས་པའི་སྒྲ་བཅས།  ཌཱ་མ་རུ།  །གཡོན་གཉིས་ཁ་ཊྭཱཾ་ག་དང་སྦྲུལ་འཛིན་པའོ།  །ཀྵཾ་
ཡིག་ལས་བྱུང་པདྨ་དཀར་པོ་ལས།  །དཔལ་མོ་དཀར་མོར་གདོང་དྲུག་དམར་པོས་འཁྱུད།  །དབང་ལྡན་པདྨར་སེང་གེའི་གདན་ལ་འཁོད།  །ཀྵུ་ཝཱ་ྭཱིཝྼཱྀ་
ཀྵུ་ཝཱུ་ཝླཱྀ་ཝཿ དང་།  །པདྨ་དཀར་པོ་བརྒྱད་ལས་བྱུང་བ་ཡི།  །དཔལ་ལྡན་དཀར་མོ་ཟླ་བའི་རི་མོ་དང་།  །རི་བོང་འཛིན་གདོང་ངང་པའི་མདོག་མ་དང་།  །འཛིན་མ་པདྨའི་དབང་མོ་སྐར་མིག་མ།  །དྲི་མེད་རི་བོང་འཛིན་མ་
བརྒྱད་ཀྱིས་བསྐོར།  །གཙོ་འཁོར་དགུ་རྣམས་དཀར་མོ་ཞལ་གཅིག་མ།  །ཕྱག་བཞིའི་གཡས་གཉིས་པདྨ་བགྲང་ཕྲེང་དང་།  །གཡོན་གཉིས་པདྨ་དང་རིན་ཆེན་འཛིན་པའོ།  །ཧཱ་ཡིག་ལས་བྱུང་རྡོ་རྗེ་སེར་པོ་ལས།  
དབང་མོ་སེར་མོར་བདེན་བྲལ་ནག་པོས་འཁྱུད།  །ནུབ་ཀྱི་པདྨར་གླང་ཆེན་སྟེང་དུ་འཁོད།  །ཧླྀ་ལ་ལི་ལྼྀ་ཧླཱྀ་ལུ་ལླྀ་ལཾ་དང་།  །རྡོ་རྗེ་སེར་པོ་བརྒྱད་ལས་བྱུང་བ་ཡི།  །རྡོ་རྗེ་འོད་མ་རྡོ་རྗེ་ལུས་མ་དང་།  །གསེར་ལྡན་མ་དང་
ཨུརྦཱ་སཱི་དང་ནི།  །བཀྲ་བའི་རི་མོ་རམྦྷ་ཟུག་རྔུ་ཀུན་ཚིག་མའང་ཟེར།   མེད།  །ཤིན་ཏུ་སྒྲོལ་མ་བརྒྱད་ཀྱིས་ཡོངས་སུ་བསྐོར།  །ལྷ་མོ་གཙོ་འཁོར་སེར་མོ་ཞལ་གཅིག་མ།  །ཕྱག་བཞིའི་གཡས་གཉིས་རྡོ་རྗེ་དང་ནི་མདའ།  

གཡོན་གཉིས་རྡོ་རྗེའི་དྲིལ་བུ་གཞུ་འཛིན་པའོ།  །ཀྵཱ་ཡིག་ལས་བྱུང་པར་བུ་སྣོད་ཟེར་སེར་པོ་ལས།  །ཚངས་མ་སེར་མོར་ཁྱབ་འཇུག་ནག་པོས་འཁྱུད།  །རླུང་མཚམས་པདྨར་ངང་པའི་གདན་
སྟེང་འཁོད།  །ཀྵླྀ་ལཱ་ལཱི་ལྼཱྀ་ཀྵླཱྀ་ལཱུ་ལླཱྀ་ལཿདང་།  །པར་བུ་སེར་པོ་བརྒྱད་ལས་བྱུང་བ་ཡི།  །སཾ་  སཱ་འང་།  བི་ཏྲཱི་མཆོད་སྦྱིན་འདོད་མའང་།  དང་པདྨའི་མིག་དང་ནི།  །ཆུ་སྐྱེས་ཅན་དང་བློ་མ་ངག་གི་དབང་ཕྱུག་མ།  །གཱ་ཡ་ཏྲཱི་གླུ་མའང་ཟེར།  དང་གློག་མ་དྲན་མ་རྣམས།   །
ལྷ་མོ་དགུ་ཀ་སེར་མོ་ཞལ་བཞི་མ།  །ཕྱག་བཞིའི་གཡས་གཉིས་པདྨ་དང་ཚངས་དབྱུག་དང་།  །དྲི་མེད་གློག་མཚུངས་ཚངས་དབྱུག་སྣེ་གཉིས་ལ་སྤྱི་བླུགས་ཀྱི་རྩེ་མོ་ལྟ་བུ་ཡོད་པའོ།  །གཡོན་གཉིས་
སྤྱི་བླུགས་དང་ནི་སྣོད་པར་བུ་འཛིན་པའོ།  །གཙོ་མོ་རྣམས་ནི་ས་གའི་སྟབས་ཀྱིས་བཞུགས།  །དཀྱིལ་འཁོར་གཙོ་བོར་མངོན་དུ་ཕྱོགས་པ་ལ།  །ཡབ་རྣམས་ས་གའི་སྟབས་ཀྱིས་མདུན་ནས་འཁྱུད།  །འདབ་མའི་ལྷ་
མོ་ཐམས་ཅད་རང་རང་གི །   གཙོ་མོར་ཞལ་ཕྱོགས་རོལ་པའི་སྟབས་ཀྱིས་བཞུགས།  །གཙོ་འཁོར་ཐམས་ཅད་ཞལ་རེར་སྤྱན་གསུམ་ལྡན།  །གཅེར་བུ་ཕྱག་རྒྱ་ལྔ་ཡིས་བརྒྱན་པར་བསམ།  །དེ་ལྟར་གསུང་གི་དཀྱིལ་
འཁོར་ཆེན་པོ་ལ།  །གཙོ་མོ་བརྒྱད་ལ་རྣལ་འབྱོར་མ་ཡི་ཚོགས།  །དྲུག་ཅུ་རྩ་བཞིས་ཡོངས་སུ་བསྐོར་བའོ།  ༈ །དེ་ཡི་ཕྱི་རོལ་སྐུ་ཡི་དཀྱིལ་འཁོར་དུ།  །བཀོད་པའི་གདན་གྱི་པདྨ་རྣམས་ཀྱི་སྟེང་།  །ཙྃ་ལས་

རལ་གྲི་ནག་པོ་ཡོངས་གྱུར་ལས།  །སྲིན་པོ་བདེན་བྲལ་ཟེར།   ནག་པོ་ཞལ་གཅིག་ཕྱག་བཞི་པ།  །གཡས་གཉིས་རལ་གྲི་དང་ནི་གྲི་གུག་དང་།  །གཡོན་གཉིས་ཕུབ་དང་ཐོད་པ་འཛིན་པ་ལ།  །ཛྼ་ལས་བྱུང་བ་སྲིན་མོ་སེར་
མོས་འཁྱུད།  །ཛྲྀ་རྡོ་རྗེ་མའོ།  །འདིའི་ཕྱག་མཚན་ཡབ་དང་འདྲ་བར་བྱེད་པའང་ཡོད།   སྔར་གྱི་དབང་མོ་དང་འདྲ་བར་བྱེད་པའང་ཡོད།  ཤར་སྒོའི་གཡས་སུ་པདྨའི་ལྟེ་བ་ལ།  །ཡི་དགས་དམར་པོའི་གདན་སྟེང་འཁོད་པའི་འཁོར།  །ཉ་ཉི་ཉྼྀ་ཉུ 
་ཉླྀ་ཉཾ།  །ཛྷ་ཛྷི་ཛྷྼྀ་ཛྷུ་ཛྷླྀ་ཛྷཾ།  །ཛ་ཛི་ཛུ་ཛླྀ་ཛཾ།  །ཚ་ཚི་ཚྼྀ་ཚུ་ཚླྀ་ཚཾ།  །ཙ་ཙི་ཙྼ་ཙུ་ཙླྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །དེ་རྣམས་རེ་རེ་བཞིན་དུ་རྡོ་རྗེ་མ།  །ཞེས་པའི་མཚན་ཅན་ནག་ཟླའི་ཚེས་ལྷ་མོ།  །ཀུན་ཀྱང་
མདོག་ནག་ཞལ་གཅིག་ཕྱག་བཞི་མ།  །ཕྱག་མཚན་གཙོ་བོ་དང་ནི་མཚུངས་པས་བསྐོར།  །འདི་མན་ཆད་འཁོར་ཐམས་ཅད་ཁ་དོག་དང་ཞལ་ཕྱག་ཕྱག་མཚན་གཙོ་བོ་ཇི་ལྟ་བ་བཞིན་དུ་ཤེས་པར་བྱའོ།  །དེ་དག་མདུན་གྱི་པད་འདབ་ནས་བརྩམས་རིམ་པ་གསུམ་པོར་
རིམ་པས་གཡས་སྐོར་དུ་བཀོད་པ་ཀུན་ལ་ཤེས་པར་བྱའོ།  །ཉཿལས་དཔག་བསམ་ཤིང་ཉིད་ཡོངས་གྱུར་པ།  །རླུང་ལྷ་ནག་པོ་ཞལ་གཅིག་ཕྱག་བཞི་ཡིས།  །དཔག་བསམ་ཤིང་དང་ཡོངས་འདུའི་མེ་ཏོག་གཡས།  །དབང་སྔོན་
ཨུཏྤལ་སྔོན་པོ་གཡོན་ན་བསྣམས།  །ཛྲཱྀ་ཡིག་ལས་བྱུང་རབ་གཏུམ་  ཚེངས་མའང་།  སེར་མོས་འཁྱུད།  །ལྷ་ཆེན་བཅུ་གཉིས་ཀྱི་ཡུམ་ཐམས་ཅད་ཡབ་དང་ཕྱག་མཚན་འདྲ་བར་ཇོ་ནང་པས་བཞེད།  དེ་ལྟ་ན་ཡབ་ཡུམ་འཁོར་བཅས་སོ་སོའི་ས་བོན་དང་གཙོ་བོའི་ཕྱག་མཚན་དེ་འབའ་

ཞིག་ལས་བསྐྱེད་ཆོག་གོ །   བུ་སྟོན་གྱིས་ལྷ་ཆེན་གཞན་གྱི་ཕྱག་མཚན་ཅན་དུ་བཞེད་པ་མཆན་གྱིས་གསལ།  དེའི་ལུགས་ལྟར་ན་ཡུམ་ནི་ཡུམ་གྱི་ས་བོན་ལས་རང་རང་གི་ཕྱག་མཚན་དང་པོ་རང་མདོག་དང་མཚུངས་པ་ལས་བསྐྱེད་པར་བྱ་སྟེ།  སྐབས་འདིར་
བུ་སྟོན་བཞེད་པ་ལྟར་བྱའོ།  །མེ་ཡི་མཚམས་སུ་པདྨའི་ལྟེ་བ་ལ།  །ཤ་བ་ཡིན།  རི་དགས་གདན་གྱི་སྟེང་དུ་འཁོད་བའི་འཁོར།  །ཙཱ་ཙཱི་ཙྼཱྀ་ཙཱུ་ཙླཱྀ་ཙཿ ཚཱ་ཚཱི་ཚྼཱྀ་ཚཱུ་ཚླཱྀ་ཚཿ  ཛཱ་ཛཱི་ཛཱུ་ཛླཱྀ་ཛཿ   ཛྷཱ་ཛྷཱི་ཛྷྼཱྀ་ཛྷཱུ་ཛྷླཱྀ་ཛྷཿ ཉཱ་ཉཱི་ཉྼཱྀ་ཉཱུ་ཉླཱྀ།  ཞེས་
པའི་ས་བོན་ཡེ་གེ་ཉེར་བརྒྱད་པོ།  །རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་ཅན་ས་ག་ཟླ་བའི་ཚེས་ལྷ་མོ།  །ཀུན་ཀྱང་མདོག་ནག་གཙོ་དང་མཚུངས་པས་བསྐོར།  །ཡར་ངོ་སྔོན་འགྲོའི་ནག་པ་དང་ས་ག་ཟླ་བ་གཉིས་དཔྱིད་དེ་
ནས་གཉིས་གཉིས་རིམ་བཞིན་སོས་ཀ   །དབྱར།  སྟོན།  དགུན་སྟོད།  དགུན་སྨད་ཀྱི་དུས་སུ་ཤེས་པར་བྱའོ།  །མཆན།   ཊྃ་ལས་བྱུང་བའི་མདུང་དམར་ཡོངས་གྱུར་ལས།  །མེ་ལྷ་དམར་པོ་ཞལ་གཅིག་ཕྱག་བཞི་ཡི།  །གཡས་པ་གཉིས་ཀྱིས་
མདུང་དང་དབྱུག་པ་དང་།  །གཡོན་གཉིས་པདྨ་སྤྱི་བླུགས་འཛིན་པ་ལ།  །ཌྼྀ་ཡིག་ལས་བྱུང་ཆུ་ལྷ་དཀར་མོས་  འོག་གི་ཆུ་ལྷ་དང་འདྲ།  འཁྱུད།  །ལྷོ་སྒོའི་གཡས་སུ་པདྨའི་སྟེང་དུ་ནི།  །རའང་ལུག་གི་གདན་ལ་འཁོད་པར་གྱུར་
པ་ལ།  །ཎ་ཎི་ཎྼྀ་ཎཱུ་ཎླྀ་ཎཾ།  ཌྷ་ཌྷི་ཌྷྼྀ་ཌྷུ་ཌྷླྀ་ཌྷཾ།  ཌ་ཌི་ཌུ་ཌླྀ་ཌཾ།  ཋ་ཋི་ཋྼྀ་ཋུ་ཋླྀ་ཋཾ།  ཊ་ཊི་ཊྼྀ་ཊུ་ཊླྀ།  ཞེས་པ་ས་བོན་ཡི་གེ་ཉེར་བརྒྱད་པོ།  །དེ་རྣམས་རེ་རེ་བཞིན་དུ་རྡོ་རྗེ་མ།  །ཞེས་པའི་མིང་ཅན་སྣོན་ཟླའི་

ཚེས་ལྷ་མོ།  །ཀུན་ཀྱང་མདོག་དམར་གཙོ་བོ་འདྲ་བས་བསྐོར།  །ཎཿཡིག་ལས་བྱུང་ཤཀྟི་དམར་པོ་ལས།  །གདོང་དྲུག་གཞོན་ནུ།  དམར་པོ་ཞལ་དྲུག་ཕྱག་བཞི་ཡི།  །གཡས་པ་གཉིས་ཀྱིས་ཤཀྟི་དང་ནི་མདུང་།  །གཡོན་གཉིས་
ནོར་བུ་མེ་ལོང་འཛིན་པ་ལ།  །ཌྼཱྀ་ཡིག་ལས་བྱུང་དཔལ་ཆེན་མོ་གོང་གི་དཔལ་མོ་བཞིན་ནོ།  །དཀར་མོས་འཁྱུད།  །བདེན་བྲལ་པདྨར་རྨ་བྱའི་གདན་ལ་འཁོད།  །ཊཱ་ཊཱི་ཊྼཱྀ་ཊཱུ་ཊླཱྀ་ཊཿ ཋཱ་ཋཱི་ཋྼཱྀ་ཋཱུ་ཋླཱྀ་ཋཿ ཌཱ་ཌཱི་ཌཱུ་ཌླཱྀ་ཌཿ ཌྷཱ་ཌྷཱི་ཌྷྼཱྀ་ཌྷཱུ་ཌྷླཱྀ་ཌྷཿ 
ཎཱ་ཎཱི་ཎྼཱྀ་ཎཱུ་ཎླཱྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་ཅན་ཆུ་སྟོད་ཟླ་བའི་ཚེས་ལྷ་མོ།  །མདོག་དམར་ཞལ་ཕྱག་ཕྱག་མཚན་གཙོ་འདྲས་བསྐོར།  
བྃ་ཡིག་ལས་བྱུང་ཞགས་པ་དཀར་པོ་ལས།  །ཆུ་ལྷ།  རྒྱ་མཚོ་དཀར་པོ་ཞལ་གཅིག་ཕྱག་བཞི་ཡི།  །གཡས་གཉིས་ཞགས་པ་དང་ནི་རིན་པོ་ཆེ།  །གཡོན་གཉིས་སྦྲུལ་ཞགས་ནོར་བུ་  ཟླ་བ་  ཆུ་ཤེལ་འཛིན།  །པྼྀཿཡིག་ལས་བྱུང་
ཕག་མོ་དམར་མོས་རྣལ་འབྱོར་མ་བརྒྱད་ཀྱི་ཕག་མོ་བཞིན་ནོ།  །འཁྱུད།  །བྱང་སྒོའི  གཡས་སུ་པདྨའི་ལྟེ་བ་ལ།  །ཆུ་སྲིན་གདན་གྱི་སྟེང་དུ་འཁོད་པར་གྱུར།  །མ་མི་མྼྀ་མུ་མླྀ་མཾ།  །བྷ་བྷི་བྷྼྀ་བྷླྀ་བྷཾ།  །བ་བི་བུ་བླྀ་བཾ།  །ཕ་ཕི་ཕྼྀ་ཕུ་ཕླྀ་ཕཾ།  །
པ་པི་པྼྀ་བུ་པླྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་ཅན་གྲོ་བཞིན་ཟླ་བའི་ཚེས་ལྷ་མོ།  །ཀུན་ཀྱང་མདོག་དཀར་གཙོ་དང་མཚུངས་པས་

བསྐོར།  །མཿཡིག་ལས་བྱུང་དགྲ་སྟ་དཀར་པོ་ལས།  །ཚོགས་བདག་དཀར་པོ་ཞལ་གཅིག་ཕྱག་བཞི་ཡི།  །གཡས་པ་གཉིས་ཀྱིས་དགྲ་སྟ་དང་རྡོ་རྗེ།  །གཡོན་གཉིས་ཞགས་པ་དང་ནི་རིན་
ཆེན་འཛིན།  །བྼྀཿཡིག་ལས་བྱུང་གཞོན་ནུ་དམར་མོས་རྣལ་འབྱོར་མ་བརྒྱད་ཀྱི་གཞོན་ནུ་མ་བཞིན་ནོ།  །འཁྱུད།  །དབང་ལྡན་པདྨར་བྱི་བའི་གདན་ལ་བཞུགས།  །པཱ་པཱི་པྼཱྀ་པཱུ་པླཱྀ་པཿ ཕཱ་ཕཱི་ཕྼཱྀ་ཕཱུ་ཕླཱྀ་ཕཱཿ བཱ་བཱི་བཱུ་བླཱྀ་བཿ བྷཱ་བྷཱི་བྷྼཱྀ་བྷཱུ་བྷླཱྀ་བྷཿ མཱ་མཱི་མྼཱྀ་མཱུ་མླཱྀ།  
ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་ཅན་ཁྲུམས་སྟོང་ཟླ་བའི་ཚེས་ལྷ་མོ།  །མདོག་དཀར་གཙོ་བོ་དང་མཚུངས་རྣམས་ཀྱིས་བསྐོར།  
ཏྃ་ཡིག་ལས་བྱུང་རྡོ་རྗེ་སེར་པོ་ལས།  །དབང་པོ་སེར་པོ་ཞལ་གཅིག་ཕྱག་བཞི་པ།  །གཡས་གཉིས་རྡོ་རྗེ་དང་ནི་མེ་ཡི་མདའ།  །གཡོན་པ་གཉིས་ན་དྲིལ་བུ་གཞུ་འཛིན་པར།  །ངྼྀ་ཡིག་ལས་བྱུང་རླུང་ལྷ་ནག་མོས་གོང་གི་ཙརྩི་ཀཱ་བཞིན་ནོ།  །འཁྱུད། 
ནུབ་སྒོའི་གཡས་སུ་པདྨའི་ལྟེ་བ་ལ།  །གླང་པོ་ཆེ་ཡི་གདན་གྱི་སྟེང་དུ་འཁོད།  །ན་ནི་ནྼྀ་ནུ་ནླྀ་ནི།  །དྷ་དྷི་དྷྼྀ་དྷུ་དྷླྀ་དྷཾ།  །ད་དི་དུ་དལ་དཾ།  །ཐ་ཐི་ཐྼྀ་ཐུ་ཐླྀ་ཐཾ།  །ཏ་ཏི་ཏྼྀ་ཏུ་ཏླྀ།  །ཞེས་པ་ས་བོན་ཡི་གེ་ཉེར་
བརྒྱད་པོ།  །རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་ཅན་ཐ་སྐར་ཟླ་བའི་ཚེས་ལྷ་མོ།  །ཀུན་ཀྱང་མདོག་སེར་གཙོ་བོ་འདྲ་བས་བསྐོར།  །ནཿཡིག་ལས་བྱུང་ཁབ་སེར་ཡོངས་གྱུར་ལས།  །མེས་པོ་སེར་པོ་ཞལ་བཞི་

ཕྱག་བཞི་པ།  །གཡས་པ་གཉིས་ན་ཁབ་དང་བགྲང་ཕྲེང་དང་།  །གཡོན་པ་གཉིས་ན་པདྨ་སྤྱི་བླུགས་འཛིན།  །ངྼཱྀ་ཡིག་ལས་བྱུང་གློག་མ་ནག་མོས  གོང་གི་རླུང་ལྷ་བཞིན་ནོ།  །འཁྱུད།  །རླུང་མཚམས་པདྨ་ངང་པའི་གདན་ལ་འཁོད།  །ཏཱ་ཏཱི་ཏྼཱྀ་ཏཱུ་ཏླཱྀ་ཏཿ 
ཐཱ་ཐཱི་ཐྼཱྀ་ཐཱུ་ཐླཱྀ་ཐཿ དཱ་དཱི་དཱུ་དླཱྀ་དཿ དྷཱ་དྷཱི་དྷྼཱྀ་དྷཱུ་དྷླཱྀ་དྷཿ ནཱ་ནཱི་ནྼཱྀ་ནཱུ་ནྼཱྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་ཡང་རྡོ་རྗེ་མ་  ཞེས་པའི།  །མིང་ཅན་སྨིན་དྲུག་ཟླ་བའི་ཚེས་ལྷ་མོ། །
ཀུན་ཀྱང་མདོག་སེར་གཙོ་དང་འདྲ་བས་བསྐོར།  །སྃ་ཡིག་ལས་བྱུང་རྩེ་གསུམ་སྔོན་པོ་ལས།  །དྲག་པོ་སྔོན་པོ་ཞལ་གཅིག་ཕྱག་བཞི་པ།  །གཡས་གཉིས་རྩེ་གསུམ་མདའ་དང་གཡོན་གཉིས་ཀྱིས།  །སྦྲུལ་བཅས་
ཁ་ཊྭཱཾ་ག་དང་གཞུ་འཛིན་པར།  །ཥྼྀ་ཡིག་ལས་བྱུང་རི་སྲས་ལྗང་མོས་  འོག་ནས་འཆད་འགྱུར་གཤིན་རྗེ་དང་མཚུངས།  འཁྱུད།  །བྱང་སྒོའི་གཡོན་དུ་པདྨའི་ལྟེ་བ་ལ།  །ཁྱུ་མཆོག་གདན་གྱི་སྟེང་དུ་རྣམ་པར་འཁོད།  །ྈྐ་ྈྐི་ྈྐྼྀ་ྈྐུ་ྈྐླྀ་ྈྐཾ །  །ཤ་ཤི་ཤྼྀ་ཤུ་ཤླི་ཤཾ །   ཥ་ཥི་
ཥུ་ཥླི་ཥྀ།  །ྉྤ་ྉྤི་ྉྤུ་ྉྤྼྀ་ྉྤ།  །ས་སི་སྼྀ་སུ་སླྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །དེ་རྣམས་རེ་རེ་བཞིན་ཡང་རྡོ་རྗེ་མ།  །ཞེས་པའི་མིང་ཅན་མགོ་ཟླའི་ཚེས་ལྷ་མོ།  །ཀུན་
ཀྱང་མདོག་སྔོ་གཙོ་དང་མཚུངས་པས་བསྐོར།  །ྈ ཌ་མ་རུའི་ཡི་གེ་འདི་ལྕེ་རྩ་ཅན་ཡིན་པས་རྐན་གྱི་ཕུག་ནས་ཀ་དང་ཀི་སོགས་སུ་བཀླག  ༧ གླང་ཆེན་གཙུག་བུམ་གྱི་ཡི་གེ་འདི་མཆུ་ཅན་ཡིན་པས་མཆུ་ཡི་བྱེད་པ་ཤུགས་ཆེ་བར་བྱས་ཏེ།  པ་དང་པི་སོགས་

སུ་བཀླག་པར་བྱའོ།  །མཆན།  ྈྐཿ ཡིག་ལས་བྱུང་བེ་ཅོན་སྔོན་པོ་ལས།  །ནོར་སྦྱིན་ཡང་ཟེར།  ནོར་བདག་སྔོན་པོ་ཞལ་གཅིག་ཕྱག་བཞི་པ།  །གཡས་པ་གཉིས་ན་ནོར་བུ་བེ་ཅོན་དང་།  །གཡོན་གཉིས་ནེའུ་ལེ་པདྨ་
འཛིན་པ་ལ།  །ཥྼཱྀ་ལས་ནོར་གྱི་དབང་  རྣལ་འབྱོར་མ་བརྒྱད་ཀྱི་ནང་གི་ཁྱབ་འཇུག་མའི་ཕྱག་མཚན་འདྲའོ།  །མོ་ལྗང་ཀུས་འཁྱུད།  །ནུབ་སྒོའི་གཡོན་དུ་པདྨའི་ལྟེ་བ་ལ།  །གླང་པོ་ཆེ་ཡི་གདན་ལ་འཁོད་པའོ།  །སཱ་སཱི་སྼཱྀ་སཱུ་སླཱྀ་སཿཿཥཱ་ཥཱྀ་ཥཱུ་ཥཿ ྈྐཱ་ྈྐཱི་
ྈྐྼཱྀ་ྈྐཱུ་ྈྐླཱྀ།  །ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་དུ་རྡོ་རྗེ་མ་ཞེས་པའི།  །མིང་ཅན་རྒྱལ་ཟླའི་ཚེས་ཀྱི་ལྷ་མོ་རྣམས།  །ཀུན་ཀྱང་མདོག་སྔོ་གཙོ་དང་མཚུངས
་པས་བསྐོར།  །ཀྃ་ཡིག་ལས་བྱུང་འཁོར་ལོ་ལྗང་གུ་ལས།  །ཁྱབ་འཇུག་ལྗང་ཀུ་ཞལ་གཅིག་ཕྱག་བཞི་པ།  །གཡས་པ་གཉིས་ཀྱིས་འཁོར་ལོ་དབྱུག་ཐོ་དང་།  །གཡོན་གཉིས་པདྨ་སྐྱེ་ལྔའི་དུང་འཛིན་ལ།  ། ཧྼྀ་ལས་
བྱུང་བའི་དཔལ་མོ་  ནོར་སྦྱིན་ལས།   སྔོན་མོས་འཁྱུད།  །ཤར་སྒོའི་གཡོན་དུ་པདྨའི་ལྟེ་བ་ལ།  །མཁའ་ལྡིང་གདན་གྱི་དབུས་སུ་འཁོད་པའི་འཁོར།  །ང་ངི་ངྼྀ་ངུ་ངླྀ་ངཾ་།  གྷ་གྷི་གྷྼྀ་གྷུ་གྷླྀ་གྷཾ།  ག་གི་གུ་གླྀ་གཾ ཁ་ཁི་ཁྼྀ་ཁུ་ཁླྀ་ཁཾ།  
ཀ་ཀི་ཀྼྀ་ཀུ་ཀླྀ །   ཞེས་པ་ས་བོན་ཡི་གེ་ཉེར་བརྒྱད་པོ།  །རེ་རེ་བཞིན་དུ་རྡོ་རྗེ་མ་ཞེས་པའི།  །མིང་ཅན་མཆུ་ཟླའི་ཚེས་ཀྱི་ལྷ་མོ་རྣམས།  །ཀུན་ཀྱང་ལྗང་གུ་གཙོ་དང་མཚུངས་པས་བསྐོར།  །ངཿཡིག་ལས་བྱུང་དབྱུག་པ་

ལྗང་གུ་ལས།  །གཤིན་རྗེ་ལྗང་གུ་ཞལ་གཅིག་ཕྱག་བཞི་པ།  །གཡས་ཀྱི་ཕྱག་གཉིས་དབྱུག་པ་རལ་གྲི་དང་།  །གཡོན་པ་གཉིས་ན་ལྕགས་སྒྲོག་ཞགས་པ་འཛིན།  །གྼཱྀ་ཡིག་ལས་བྱུང་གཤིན་རྗེ་སྔོན་མོས་གོང་གི་དྲག་པོའི་ཕྱག་མཚན་བཞིན་ནོ།  །འཁྱུད།  །
ལྷོ་སྒོའི་གཡོན་དུ་པདྨའི་ལྟེ་བ་ལ།  །མ་ཧེའི་གདན་གྱི་སྟེང་དུ་འཁོད་པའི་འཁོར།  །ཀཱ་ཀཱི་ཀྼཱྀ་ཀཱུ་ཀླཱྀ་ཀཿ ཁཱ་ཁཱི་ཁྼཱྀ་ཁཱུ་ཁླཱྀ་ཁཿ  གཱ་གཱི་གཱུ་གླཱྀ་གཿ གྷཱ་གྷཱི་གྷྼཱྀ་གྷཱུ་གྷླཱྀ་གྷཿ ངཱ་ངཱི་ངྼཱྀ་ངཱུ་ངླཱྀ།  །
ཞེས་པ་ས་བོན་ཡི་གེ་ཉེར་བརྒྱད་པོ།  ཟླ་བ་བཅུ་གཉིས་པོའི་ཚེས་ཀྱི་ཡི་གེ་སུམ་ཅུ་རིམ་པར་བཀོད་ན་བཅོ་ལྔ་པ་ནི་ཉ་ཡི་ལྷ་མོ་ཡུམ་གྱི་ས་བོན་དང་།  །སུམ་ཅུ་པ་གནམ་སྟོང་གི་ལྷ་ཡབ་ཀྱི་ས་བོན་ཡིན་ནོ།  །མཆན།  རེ་རེ་བཞིན་ཡང་རྡོ་རྗེ་མ་ཞེས་པའི།  །མིང་
ཅན་དབོ་ཟླའི་ཚེས་ཀྱི་ལྷ་མོ་རྣམས།  །ལྗང་མོ་ཞལ་ཕྱག་ཕྱག་མཚན་གཙོ་འདྲས་བསྐོར།  །གཙོ་བོ་བཅུ་གཉིས་དཀྱིལ་འཁོར་བདག་པོ་ལ།  །ཞལ་ཕྱོགས་རྡོ་རྗེའི་གདན་གྱིས་ལེགས་གནས་པར།  །ཡུམ་རྣམས་པདྨའི་
གདན་གྱིས་ཉེ་བར་འཁྱུད།  །འཁོར་རྣམས་ཀུན་ཀྱང་རང་རང་གཙོ་བོ་ལ།  །ཞལ་ཕྱོགས་རོལ་གཡས་བརྐྱངས་པུས་མོ་ཅུང་བསྐུམས།  གཡོན་གྱི་པུས་མོ་ཕྱེད་འཁྱོགས་པའོ།  །པའི་སྟབས་ཀྱིས་ཀུན་ཏུ་གནས།  །གཙོ་འཁོར་ཐམས་ཅད་ཞལ་རེར་སྤྱན་གསུམ་ཅན།  །ལྷ་ཡི་ན་བཟའ་རིན་ཆེན་རྒྱན་
ལྡན་པའོ།  །སྐུ་དཀྱིལ་གྱི་སྒོ་སྐྱོང་སྤྲོ་བ་ནི།  ཡ་ཡིག་ལས་བྱུང་དབྱུག་པ་ནག་པོ་ལས།  །དབྱུག་སྔོན་ནག་པོ་ཞལ་གཅིག་ཕྱག་བཞི་པ།  །གཡས་གཉིས།  རལ་གྲི་

རྡོ་རྗེ་གཡོན་གཉིས་ཕུབ་དང་སྦྲུལ་འཛིན་པར།  །ལཱ་དང་འཁོར་ལོ་སེར་པོ་ལས་སྐྱེས་པའི།  །འོད་ཟེར་ཅན་སེར་ཞལ་གཅིག་ཕྱག་བཞི་མ།  །ཕྱག་མཚན་སྟོབས་པོ་ཆེ་དང་འདྲ་བས་འཁྱུད།  །ཤར་
སྒོའི་ནང་དུ་ཕག་ནག་བདུན་གྱིས་ནི།  །དྲངས་པའི་ཤིང་རྟའི་དབུས་སུ་འཁོད་པའོ།  །ཤིང་རྟ་འདི་ལ་འོད་ཟེར་ཅན་མའི་ཤིང་རྟ་ཞེས་བརྗོད་པ་དེ་བཞིན་གཞན་ལའང་ཡུམ་གྱི་ཤིང་རྟ་ཡིན་པར་ཤེས་པར་བྱའོ།  །ར་ཡིག་ལས་བྱུང་མདའ་དམར་ཡོངས་
གྱུར་ལས།  །འདོད་རྒྱལ་དམར་པོ་ཞལ་གཅིག་ཕྱག་བཞི་པ།  །མདའ་དང་ལྕགས་ཀྱུ་གཞུ་དང་ཞགས་པ་འཛིན།  །ཝཱ་དང་ཐོ་བ་དཀར་པོ་ལས་སྐྱེས་པའི།  །ཙུནྡཱ་སྐུལ་བྱེད་དཀར་མོ་མི་གཡོ་ལྟ་བུས་འཁྱུད།  །སྒོ་སྐྱོང་གི་
ཡུམ་ཐམས་ཅད་ཞལ་གཅིག་ཕྱག་བཞི།  ཕྱག་མཚན་གོང་དང་འདྲ་བར་བྱས་པ་དེ་བཞིན་ཤེས་པར་བྱའོ།  །སྐུ་མདོག་དང་ཕྱག་མཚན་དེ་དང་འདྲ་བའང་རིགས་གང་ཡིན་ཤེས་པའི་སླད་དུའོ།  །ལྷོ་སྒོའི་དབུས་སུ་རྟ་དམར་བདུན་གྱིས་ནི།  །དྲངས་པའི་
ཤིང་རྟའི་དབུས་སུ་འཁོད་པར་གྱུར།  །ཝ་ཡིག་ལས་བྱུང་གཏུན་ཤིང་དཀར་པོ་ལས།  །མི་གཡོ་དཀར་པོ་ཞལ་གཅིག་ཕྱག་བཞི་པ།  །ཐོ་བ་མདུང་དང་པདྨ་མེ་ལོང་འཛིན།  །རཱ་དང་མདའ་ནི་དམར་པོ་ལས་སྐྱེས་པའི།  །
ཁྲོ་གཉེར་ཅན་དམར་འདོད་རྒྱལ་ལྟ་བུས་འཁྱུད།  །བྱང་སྒོའི་དབུས་སུ་སེང་གེ་དཀར་པོ་ནི།  །བདུན་གྱིས་དྲངས་པའི་ཤིང་རྟའི་དབུས་སུ་འཁོད།  །ལ་ཡིག་ལས་བྱུང་བེ་ཅོན་སེར་པོ་ལས།  །སྟོབས་པོ་ཆེ་སེར་ཞལ་

གཅིག་ཕྱག་བཞི་པ།  །འཁོར་ལོ་དབྱུག་པ་དུང་དང་རིན་ཆེན་འཛིན།  །ཡཱ་དང་རལ་གྲི་ནག་པོ་ལས་སྐྱེས་པའི།  །ལྕགས་སྒྲོག་མ་ནག་དབྱུག་སྔོན་ལྟ་བུས་འཁྱུད།  །ནུབ་སྒོའི་དབུས་སུ་གླང་པོ་ཆེ་སེར་པོ།  །བདུན་
གྱིས་དྲངས་པའི་ཤིང་རྟའི་དབུས་སུ་འཁོད།  །ཧཾ་ཡིག་ལས་བྱུང་རྡོ་རྗེ་ལྗང་ཀུ་ལས།  །གཙུག་ཏོར་འཁོར་སྒྱུར་ལྗང་གུ་ཞལ་གཅིག་ཕྱག་བཞི་པ།  །དགྲ་སྟ་རྩེ་གསུམ་སྦྲུལ་ཞགས་ཁ་ཊྭཱཾ་འཛིན།  །ཧཿདང་གྲི་གུག་
སྔོན་པོ་ལས་སྐྱེས་པའི།  །ཤིན་ཏུ་སྔོན་མོ་གནོད་མཛེས་ལྟ་བུས་འཁྱུད།  །མཁའ་ལྡིང་  མདོག་ལྔ་པ་མིག་གསུམ་ལུས་རྒྱས་ཤིང་ཁྲོ་བོ་དང་བཅས་པའོ།  །འཆི་མེད་མཛོད་ལས་ཨ་ནི་ལཱ།  ཞེས་པ་ལྷའི་བྱེ་བྲག་ང་ཞེས་བཤད་པ་དེ་ཡིན་ནམ་དཔྱད།  མཆན། ཨ་ནི་ལ་ཞེས་བདུན་གྱིས་ནི།  །དྲངས་པའི་ཤིང་རྟར་སྟེང་གི་གནས་སུ་འཁོད།  །ཧ་ཡིག་ལས་བྱུང་རྡོ་རྗེ་སྔོན་པོ་ལས།  །གནོད་
མཛེས་རྒྱལ་པོ།  སྔོན་པོ་ཞལ་གཅིག་ཕྱག་བཞི་པ།  །གྲི་གུག་རྡོ་རྗེ་ཐོད་པ་
དྲིལ་བུ་འཛིན།  །ཧཱཿདང་དགྲ་སྟ་ལྗང་གུ་ལས་སྐྱེས་པའི།  །དྲག་སྤྱན་ལྗང་མོ་འཁོར་བསྒྱུར་ལྟ་བུས་འཁྱུད།  །སེང་གེ་རྐང་ཤ་ར་བྷ།  བརྒྱད་བདུན་གྱིས་དྲངས་པ་ཡི།  །ཤིང་རྟ་ལ་གནས་འོག་གི་གནས་སུ་འགོད། །སྒོ་
སྐྱོང་རྣམ་དྲུག་ཡུམ་བཅས་ཞལ་གཅིག་པ།  །སྤྱན་གསུམ་ཕྱག་བཞི་རབ་ཁྲོས་སྦྲུལ་གྱིས་བརྒྱན།  །ཡབ་རྣམས་གཡས་བརྐྱངས་ཡུམ་རྣམས་གཡོན་བརྐྱངས་སྦྱོར།  །སྤྲོས་པ་ལ་མི་དགའ་ན་ཁྲོ་མོ་བཅུ་ས་བོན་ཕྱག་

མཚན་ལས་མ་བསྐྱེད་ཀྱང་ཆོག་ཅེས་རྗེ་སྒྲོལ་མགོན་གསུངས།  སྐུ་དཀྱིལ་ཕྱི་ཡི་སྟེགས་བུའི་སྟེང་དག་ཏུ།  །རྟ་བབས་བཞི་ཡི་ཀ་བ་བརྒྱད་ཀྱི་འོག །   ཧྻ་ཧྻཱ་ལས་བྱུང་རྒྱལ་མཚན་དག་ལས་ནི་ཕྱག་མཚན་
གྱི་མདོག་ལྷ་དེའི་རང་མདོག་ལྟར་ཤེས་པར་བྱ།  སྟོབས་ཀྱི་རྒྱུ་དང་པདྨ་མདོག་ནག་པོར།  །ཅེ་རིམ་བཞིན།  སྤྱང་གདོང་ལ་དང་།   མཁའ་ལྡིང་གདོང་མ་སེར་མོས་འཁྱུད།  །ཡུམ་རྣམས་ཀྱི་ཕྱག་མཚན་རབ་གཏུམ་མ་རྣམས་ཀྱི་སྐབས་དང་འདྲའོ།  །འདིར་ཀླུ་ཡབ་ཡུམ་བུ་
ལུགས་ལྟར་བཀོད།  ཇོ་ལུགས་ཤར་གྱི་ཀླུ་གཉིས་པོའི་ཡུམ་གོང་འོག་བསྣོལ་བ་མཛད།  ཤར་སྒོའི་གཡོན་དང་གཡས་ཀྱི་སྟེགས་བུ་ལ།  །རླུང་དཀྱིལ་ནག་ཟླུམ་ཐིག་ལེས་མཚན་པར་འཁོད།  །ཧྼ་ཧྼཱ་ལས་
བྱུང་བཀྲ་ཤིས་འཁྱིལ་པ་ལས།  །ནོར་རྒྱས་དང་ནི་དུང་སྐྱོང་དམར་པོ་ལ།  །སྟག་གདོང་མ་དང་འུག་གདོང་དཀར་མོས་འཁྱུད།  །ལྷོ་སྒོའི་གཡོན་དང་གཡས་ཀྱི་སྟེགས་བུའི་སྟེང་།  །མེ་དཀྱིལ་གྲུ་གསུམ་དམར་པོ།  བཀྲ་ཤིས་མཚན་
པར་འཁོད།  །ཧྺ་ཧྺཱ་ལས་བྱུང་པདྨ་དག་ལས་ནི།  །མཐའ་ཡས་དང་ནི་རིགས་ལྡན་དཀར་པོ་ལ།  །ཕག་གདོང་བྱ་རྒོད་གདོང་མ་དམར་མོས་འཁྱུད།  །བྱང་སྒོའི་གཡོན་དང་གཡས་ཀྱི་སྟེགས་བུའི་སྟེང་།  །ཆུ་དཀྱིལ་དཀར་པོ།   
ཟླ་གམ་པདྨས་མཚན་པར་འཁོད།  །ཧླ་ཧླཱ་ལས་བྱུང་རྡོ་རྗེ་དག་ལས་ནི།  །འཇོག་པོ་དང་ནི་པད་ཆེན་སེར་པོ་ལ།  །ཁྱི་གདོང་བྱ་རོག་གདོང་མ་ནག་མོས་འཁྱུད།  །ནུབ་སྒོའི་གཡོན་དང་གཡས་ཀྱི་སྟེགས་བུའི་

སྟེང་།  །ས་དཀྱིལ་སེར་པོ།  གྲུ་བཞི་རྡོ་རྗེས་མཚན་པར་འཁོད།  །ཧཱུྃ་ཡིག་བུམ་པ་ལས་སྐྱེས་རྒྱལ་བ་ལྗང་།  །རྡོ་རྗེ་མིག་མས་འཁྱུད་པ་སྟེང་ཕྱོགས་སུ།  །ནམ་མཁའི་དཀྱིལ་འཁོར་ལྗང་ཟླུམ་པོ།  གུའི་གནས་སུ་འཁོད།  །ཀྵཱུཾ་ཡིག་བུམ་པ་
ལས་སྐྱེས་རྣམ་རྒྱལ་སྔོ།  །ཤིན་ཏུ་སྔོན་མོས་ལྗང་གུ།  འཁྱུད་པ་འོག་ཕྱོགས་སུ།  །ཡེ་ཤེས་དཀྱིལ་འཁོར་སྔོན་པོའི་སྟེང་ཟླུམ་པོ།   སྔོན་མོ།  དུ་འཁོད།  །རྒྱལ་དང་རྣམ་རྒྱལ་སྦྲུལ་མགོ་བདུན་པ་དང་།  །ལྷག་མ་བརྒྱད་པོ་
ལྔ་ཡི་གདེངས་ཀ་ཅན།  །ཀུན་ཀྱང་རིན་ཆེན་རྒྱན་ལྡན་ལྷ་ཡི་ཆས།  །ཞལ་གཅིག་པ་ལ་སྤྱན་གསུམ་ཕྱག་བཞི་པ།  །གཡས་གཉིས་བདུད་རྩིའི་བུམ་པ་རྡོ་རྗེ་དང་།  །གཡོན་གཉིས་པདྨ་དང་ནི་རིན་
ཆེན་འཛིན།  །ཡབ་རྣམས་རྡོ་རྗེའི་གདན་གྱིས་བཞུགས་པ་ལ།  །རབ་གཏུམ་མ་རྣམས་ཞལ་གཅིག་ཕྱག་གཉིས་ཀྱིས།  །གྲི་ཐོད་འཛིན་ཅིང་པདྨའི་གདན་གྱིས་རོལ།  །ཕྱི་རོལ་གྱི་དུར་ཁྲོད་ལ་རབ་གཏུམ་མ་རྣམས་སྤྲོ་བ་ནི།  
དཀྱིལ་འཁོར་ཕྱི་རོལ་ས་ཆུ་མེ་ང་གི། ཁོར་ཡུག་བཞི་ཡིས་བསྐོར་ལས་མེ་ང་གི། མཚམས་སུ།  དབུས་སུ་དུར་ཁྲོད་ཆེན་པོ་བརྒྱད་གནས་པར།  །ཀྑྒྒྷྔ་དང་གྲི་གུག་ལས།  །ཁྱི་གདོང་ནག་མོར་འཇོག་པོ་སེར་
པོས་འཁྱུད།  །ཇོ་པད་ཆེན།  ཤར་ཕྱོགས་རྩེ་མོས་འབིགས་པའི་དུར་ཁྲོད་དུ།  །བསེ་ཡི་སྟེང་དུ་འཁོར་ལོའི་གདན་ལ་གནས།  །ཉྫྷ་དང་གྲི་གུག་ལས།  བྱ་རོག་གདོང་མའང་ཟེར།  ཁྭ་གདོང་ནག་མོར་པད་ཆེན་སེར་པོས་

འཁྱུད།  །ཤར་ལྷོ་ལྷག་མ་  ཟ་བའང་།  ཅན་གྱི་དུར་ཁྲོད་དུ།  །བྷ་རུ་ཎྚའི་བྱ་ཆེན་སྟེང་འཁོར་ལོའི་གདན་ལ་གནས།  །ཀྵྻྼྦླ་དང་གྲི་གུག་ལས།  ཕག་གདོང་དམར་མོར་མཐའ་ཡས་དཀར་པོས་འཁྱུད།  །ལྷོ་ཕྱོགས་
རོ་བསྲེག་པ་ཡི་དུར་ཁྲོད་དུ།  །དོམ་གྱི་སྟེང་དུ་འཁོར་ལོའི་གདན་ལ་གནས།  །ཎྚྷྜྛྜ་དང་གྲི་གུག་ལས།  །བྱ་རྒོད་གདོང་དམར་རིགས་ལྡན་དཀར་པོས་འཁྱུད།  །ལྷོ་ནུབ་དྲག་པོའི་  མི་བཟད་ཀྱང་།  གཡུལ་གྱི་དུར་
ཁྲོད་དུ།  །ཁྲུང་ཁྲུང་སྟེང་དུ་འཁོར་ལོའི་གདན་ལ་གནས།  །ཧྻྼྺླ་དང་གྲི་གུག་ལས།  །སྟག་གདོང་དཀར་མོར་ནོར་རྒྱས་དམར་པོས་འཁྱུད།  །བྱང་ཕྱོགས་རུལ་བ་དང་བཅས་དུར་ཁྲོད་དུ།  །འབྲི་གཡག་ཅེས་རྒྱུད་ན་འདུག ཡི་
སྟེང་དུ་འཁོར་ལོའི་གདན་ལ་གནས།  །མྦྷྤྥྤ་དང་གྲི་གུག་ལས།  །འུག་གདོང་དཀར་མོར་དུང་སྐྱོང་དམར་པོས་འཁྱུད།  །བྱང་ཤར་བྱིས་པ་ཤི་བའི་དུར་ཁྲོད་དུ།  །བྱ་མ་བྱིའི་སྟེང་ལ་ལས་བཤང་ལམ་གདོང་ཞེས་གསུངས་པ་འདི་ཕ་ཝང་ལའང་བཞེད་པ་ཡོད།  འཁོར་ལོའི་གདན་ལ་
གནས།  །ྈྐྴྵྐྤྶ་དང་གྲི་གུག་ལས།  །ཅེ་སྤྱང་གདོང་མ་སེར་མོ་སྟོབས་རྒྱུ་ནག་པོས་འཁྱུད།  །ནུབ་ཏུ་རྣག་གི་དྲི་ཡི་དུར་ཁྲོད་དུ།  །སེང་གེའི་སྟེང་དུ་འཁོར་ལོའི་གདན་ལ་གནས།  །ནྡྷྔྛྟ་དང་
གྲི་གུག་ལས།  དུར་ཁྲོད་མ་གཏུམ་མོ་བརྒྱད་ཀྱི་ས་བོན་འདི་བཀོད་རིམ་སྒྲུབ་ལེ་ལྟར་ཏེ་དབང་ལེར་བསྟན་པ་དང་མི་མཐུན་ཡང་དེ་ནི་རྒྱུད་ལ་རང་གར་འཇུག་པ་དགག་པའི་དོན་ནོ་ཞེས་གསུངས།  ཁ་ཅིག་དེ་གཉིས་འདམ་ངར་བཞེད།  

མཁའ་ལྡིང་གདོང་མ་སེར་མོ་པདྨ་ནག་པོས་འཁྱུད།  །ནུབ་བྱང་སྦྲུལ་གྱིས་ཟོས་  བཟུང་བའི་འང་།  པའི་དུར་ཁྲོད་དུ།  །འདྲེ་བྱ།  མིག་སྔོན་སྟེང་དུ་འཁོར་ལོའི་གདན་ལ་གནས།  །ཧཾ་དང་གྲི་གུག་ལས་སྐྱེས་ཤིན་ཏུ།  སྔོན་མོ་ནི།  །ལྗང་ཀུར་རྣམ་
རྒྱལ་སྔོན་པོས་འཁྱུད་པ་དག །   སྟེང་གི་གནས་སུ་ཤིང་རྟ་ལྗང་གུར་འཁོད།  །ཧཿདང་གྲི་གུག་ལས་སྐྱེས་རྡོ་རྗེའི་མིག་མ།  །སྔོན་མོར་རྒྱལ་བ་ལྗང་གུས་འཁྱུད་པ་ནི།  །འོག་ཕྱོགས་ཤིང་རྟ་སྔོན་པོའི་སྟེང་དུ་འཁོད།  །
རབ་གཏུམ་མ་བཅུ་ཞལ་གཅིག་སྤྱན་གསུམ་པ།  །ཕྱག་གཉིས་གྲི་གུག་དང་ནི་ཐོད་པ་འཛིན།  །གཅེར་བུ་རུས་པའི་ཕྱག་རྒྱ་ལྔས་བརྒྱན་མགོ་ཕྲེང་འཕྱང་།  །ཟླུམ་པོའི་སྟབས་བཞུགས་ཀླུ་བཅུས་གོང་འདྲ།  ཟླུམ་སྟབས་འཁྱུད།  །སྤྱིར་
ས་གའི་སྟབས་ནི་རྐང་པ་གཉིས་ཀྱི་བར་དུ་སོར་ཉེར་དྲུག་ཙམ་ཡོད་པར་བྱས་པ་དང་།  ཟླུམ་པོ་ནི་ཁྲུ་དོ་ཙམ་ཡོད་པར་གདངས་ཏེ་པུས་མོ་གཉིས་ཐད་ཀར་དགྱེད་པའོ།  །གཞན་ཡང་དུར་ཁྲོད་ཐ་མར་རླུང་དཀྱིལ་ལ།  །ས་བོན་ཕྱག་མཚན་སྣ་
ཚོགས་ལས་བྱུང་བའི།  །གཟ༡༠འ་དང་རྒྱུ་སྐ༢༨ར་ཁྱིམ༡༢་དང་བཅུ་དྲུག་ཆ།  །ཕྱོགས་སྐྱོང་ཞིང་སྐྱོང་ཕོ་ཉ་འཕྲོག་མ་དང་།  །དགའ་དབང་ནག་ཆེན་དྲིལ་རྣ་བྷྲཱིཾ་གི་ཎ།  །བརྟན་པ་རི་བྱི་ལ་སོགས་དྲང་སྲོང་དང་།  །སྐྲ་ཡི་གྲངས་
ཀྱི་གྲུབ་པའི་ཚོགས་རྣམས་དང་།  །བ་སྤུ་རྣམ་དག་འབྱུང་པོའི་ཚོགས་བཅས་ཏེ།  །བྱེ་བ་ཕྲག་ཕྱེད་བཞི་དང་བཅས་པ་རྣམས།  །དབྱིབས་མདོག་ཕྱག་མཚན་རྣམ་པ་སྣ་ཚོགས་པ།  །འདི་རྣམས་ཀྱི་མངོན་རྟོགས་རྒྱས་པ་གཞན་ལས་གསལ་ལོ།  །

ཀུན་ཀྱང་མ་འདྲེས་ཡོངས་རྫོགས་གསལ་བར་གྱུར།  །དེ་ནས་དཀྱིལ་འཁོར་དུ་མཆོད་པའི་ལྷ་མོ་རྣམས་སྤྲོ་བར་བྱ་སྟེ།  ཙྪྫྫྷྙ་དང་དྲིའི་དུང་ཆོས་ལས་སྐྱེས་པའི་དྲི་ཆབ་མ་ནག་མོ་ཞལ་གཅིག་
ཕྱག་གཉིས་ཀྱིས་དྲིའི་དུང་ཆོས་འཛིན་པ།   ཙྪྫྫྷྙཱ་དང་མེ་ཏོག་སྔོན་པོའི་ཕྲེང་བ་ལས་མེ་ཏོག་མ་ནག་མོ་མེ་ཏོག་གི་ཕྲེང་བ་འཛིན་པ་གཉིས་ཐུགས་དཀྱིལ་གྱི་ནང་གི་སྟེགས་བུ་ལ་ཤར་སྒོའི་གཡོན་དང་གཡས་སུ་འཁོད།  །དེ་བཞིན་དུ་
ཊ་སྡེ་བརྩེགས་མ་ཐུང་རིང་དང་སྤོས་སྣོད་དང་མར་མེ་ལས།  བདུག་སྤོས་མ་དང་མར་མེ་མ་གཉིས་དམར་མོ།  །ཀུན་ཀྱང་ཞལ་གཅིག་ཕྱག་གཉིས་པ།  ཕྱག་མཚན་ནི་བདུག་སྤོས་དང་མར་མེ་སོགས་མཚན་མ་དེ་དག་ཡིན་པ་ཐམས་ཅད་ལ་ཤེས་པར་བྱའོ།  །ལྷོ་
སྒོའི་གཡོན་དང་གཡས་སུ་འཁོད།  ས་སྡེ་བརྩེགས་མ་ཐུང་རིང་དང་བདུད་རྩིས་གང་བའི་སྣོད་དང་འབྲས་བུ་ལས་སྐྱེས་བདུད་ལྷ་བཤོས་མ་རྩི་མ་དང་འབྲས་བུ་མ་དཀར་མོ་བྱང་སྒོའི་གཡོན་དང་གཡས་སུ་འཁོད།  ཏ་སྡེ་བརྩེགས་མ་ཐུང་རིང་དང་
དབུ་རྒྱན་དང་དོ་ཤལ་ལས་སྐྱེས་སྒེག་མོ་དང་།  བཞད་མ་སེར་མོ་ནུབ་སྒོའི་གཡོན་དང་གཡས་སུ་འཁོད།  ཀ་སྡེ་བརྩེགས་མ་ཐུང་རིང་དང་།  གོས་དང་རྔ་པ་ཊ་ཧ་ལས་སྐྱེས་པའི་གར་མ་དང་རོལ་མོ་མ་སྒྲ་མ་ལྗང་གུ་སྟེང་གི་
གནས་སུ་འམ་ཡང་ན་དེ་གཉིས་རིམ་བཞིན་ཤར་དང་ནུབ་སྒོའི་རྟ་བབས་སྟེང་དུ་འཁོད།  སྉཔཥཤྈཀ  སྉཔཥཤྈཀའ་སྡེ་བརྩེགས་མ་ཐུང་རིང་དང་རྡོ་རྗེ་དང་པདྨ་ལས་སྐྱེས་གླུ་མ་དང་འདོད་མ་སྔོན་མོ་གཉིས་བྱང་དང་ལྷོའི་རྟ་བབས་སྟེང་ངམ།  འོག་གི་གནས་སུ་འཁོད་ཅིང་།  དེ་རྣམས་ལྷའི་ཆ་ལུགས་ཅན།   

 གཞན་ཡང་མཆོད་པའི་ལྷ་མོ་གཟུངས་མ་གྲངས་མེད་པ་ཡོད་པར་བསྒོམ་མོ།  །དེ་ནས་གསུང་དང་སྐུ་ཡི་དཀྱིལ་འཁོར་གྱི་ནང་གི་སྟེགས་བུ་འདོད་སྣམ་ལ་འདོད་མ་དང་།  ཕྱིར་འདོད་མ་རྣམས་སྤྲོ་བར་བྱ་སྟེ།  ཙཿ ཡིག་ཡོངས་གྱུར་སྒྲོལ་མ་
ལས་བྱུང་བའི་དབྱེ་བར་འདོད་མ་ནག་མོ་ཞལ་གཅིག་ཕྱག་གཉིས་ཀྱིས་ཨུཏྤལ་དང་ཐོང་གཤོལ་བསྣམས་པ།   ཚཿ ཡིག་ཡོངས་གྱུར་རེག་བྱ་རྡོ་རྗེ་མ་ལས་སྐྱེས་པའི་གོས་འདོད་མ་ནག་མོ་ཕྱག་གཉིས་ཀྱིས་གོས་ཐོགས་པ།   
ཛཿཡིག་ཡོངས་གྱུར་ཙ་མུཎྚི་ལས་བྱུང་བའི་ལུས་ལ་འཕྲུག་པར་འདོད་མ་ནག་མོ་གྲི་གུག་ཐོགས་པ།  ཛྷཿཡིག་ཡོངས་གྱུར་ཁྱབ་འཇུག་མ་ལས་བྱུང་བའི་མཆིལ་མ་འདོར་བར་འདོད་མ་ནག་མོ་བུམ་པ་ཐོགས་པ།  ཉཿཡིག་
ཡོངས་གྱུར་རབ་བརྩོན་མ་ལས་བྱུང་བའི་སྐྲོད་པར་འདོད་པ་ནག་མོ་ཆུ་གྲི་ཐོགས་པ་སྟེ།  དེ་ལྟར་ལྷ་མོ་ལྔ་པོ་གསུང་གི་དཀྱིལ་འཁོར་གྱི་ཤར་སྒོའི་གཡས་ཀྱི་སྟེགས་བུ་ལ་སྒོ་ཡི་ཟུར་ནས་ཕར་ལ་རིམ་པ་བཞིན་འཁོད་དེ།  
ལྔ་པ་རྣམས་ནི་སྟེགས་བུའི་ཟུར་བཞིའི་གནས་སུ་འཁོད་པའོ།  །ཙཾ་ཚཾ་ཛཾ་ཛྷཾ་ཉཾ་རྣམས་ལས་རིམ་བཞིན་སྒྲོལ་མ་ལས་བྱུང་བའི་དབྱེ་བར་མི་འདོད་མ་དང་།   རེག་བྱ་རྡོ་རྗེ་མ་ལས་བྱུང་བའི་གོས་མི་འདོད་མ་དང་།   ཙ་མུཎྚི་ལས་
བྱུང་བའི་ལུས་ལ་འཕྲུག་པར་མི་འདོད་མ་དང་།  ཁྱབ་འཇུག་མ་ལས་བྱུང་པའི་མཆིལ་མ་འདོར་བ་མི་འདོད་མ་དང་།  རབ་བརྩོན་འདི་ལ་ཤིན་སྟོབས་མའང་ཟེར།  མ་ལས་བྱུང་བའི་སྐྲོད་པར་མི་འདོད་མ་རྣམས་སྐུ་མདོག་ཕྱག་མཚན་

སྔ་མ་དང་མཚུངས་པ་སྐུའི་དཀྱིལ་འཁོར་གྱི་ཤར་སྒོའི་གཡས་ཀྱི་སྟེགས་བུ་ལ་རིམ་པས་འཁོད་པའོ།  །ཊཿཋཿཌཿཌྷཿཎཿལས་རིམ་པ་བཞིན་དུ།  གོས་དཀར་མོ་ལས་བྱུང་བའི་བསྐྱོད་པར་
འདོད་མ་དམར་མོ་ཕྱག་གཡས་རིན་པོ་ཆེ་དང་གཡོན་དར་དཔྱངས་བསྣམས་པ།  རོ་རྡོ་རྗེ་མ་ལས་བྱུང་བའི་ཟས་འདོད་མ་དམར་མོ་ཟས་གཞོང་ཐོགས་པ།  ཕག་མོ་ལས་བྱུང་བའི་ལུས་ཀྱི་དྲི་མ་འདོད་མ་དམར་མོ་བཅུ་  ལ་ལར་ལྕགས་གཟར་ཟེར།  གཟར་  
བསྣམས་པ།  གཞོན་ནུ་མ་ལས་བྱུང་བའི་གར་འདོད་མ་དམར་མོ་གོས་སེར་པོ་བསྣམས་པ།  རྨུགས་བྱེད་མ་ལས་བྱུང་བའི་སྐེམ་པར་འདོད་མ་དམར་མོ་རྒྱ་སྐྱེགས་ཀྱི་སྣོད་བསྣམས་པ་རྣམས་གསུང་
དཀྱིལ་གྱི་ལྷོ་སྒོའི་གཡས་ནས་སྟེགས་བུར་རིམ་པར་འཁོད་དེ་གནས།  ཊཾ་ཋཾ་ཌཾ་ཌྷཾ་ཎཾ་ལས་དེ་དག་གི་མི་འདོད་མ་རྣམས་སྐུ་དཀྱིལ་གྱི་ལྷོ་སྒོའི་གཡས་ཀྱི་སྟེགས་བུར་རིམ་པར་འཁོད་དོ།  །པཿཕཿབཿབྷཿམཿ ལས་མཱ་མ་
ཀཱི་ལས་བྱུང་བའི་རྒྱས་པར་འདོད་མ་དཀར་མོ་གཡས་གཡོན་དུང་དང་ཟངས་ཀྱི་སྣོད།  གཟུགས་རྡོ་རྗེ་མ་ལས་བྱུང་བའི་རྒྱན་འདོད་མ་དཀར་མོ་མེ་ལོང་བསྣམས་པ།  དྲག་མོ་ལས་སྐྱེས་སྟན་འདོད་མ་དཀར་མོ་རྩེ་
གསུམ་བསྣམས་པ།  དཔལ་ཆེན་མོ་ལས་བྱུང་བའི་རྒྱལ་སྲིད་འདོད་མ་དཀར་མོ་རྡོ་བ་གྲུ་བཞི་བསྣམས་པ།  ཁེངས་བྱེད་མ་ལས་བྱུང་བའི་འཇམ་པར་སྨྲ་བར་འདོད་མ་དཀར་མོ་ཀུ་ཤ་བསྣམས་པ་རྣམས་གསུང་དཀྱིལ་

བྱང་སྒོའི་གཡས་ཀྱི་སྟེགས་བུར་རིམ་པར་འཁོད།  པཾ་ཕཾ་བཾ་བྷཾ་མཾ་ལས་དེ་དག་གི་མི་འདོད་མ་རྣམས་སྐུ་དཀྱིལ་གྱི་བྱང་སྒོའི་གཡས་ཀྱི་སྟེགས་བུར་རིམ་པར་འགོད་དོ།  །ཏཿཐཿདཿདྷཿནཿ ལས་སྤྱན་མ་ལས་བྱུང་བའི་
རེངས་པར་འདོད་མ་སེར་མོ་གཡས་གཡོན་སྨྱུ་གུ་དང་རིན་པོ་ཆེའི་ཕྲེང་བ་འཛིན་པ།  དྲི་རྡོ་རྗེ་མ་ལས་བྱུང་བའི་དྲི་འདོད་མ་སེར་མོ་ཕྱག་གཉིས་ཀས་མེ་ཏོག་གི་ཕྲེང་བ་བསྣམས་པ།   དབང་མོ་ལས་བྱུང་མལ་སྟན་ལ་སྙེ་
བར་འདོད་མ་སེར་མོ་ཁབ་བསྣམས་ཡང་ན་ཐོ་བ་པ།  ཚངས་མ་ལས་བྱུང་ཆུ་ལ་རྐྱལ་བར་འདོད་མ་སེར་མོ་ཉ་རྒྱ་བསྣམས་པ།  རེངས་བྱེད་མ་ལས་བྱུང་བའི་འཆིང་བར་གཉེན་འདུན་འདོད་མའང་ཟེར།   འདོད་མ་སེར་མོ་དར་གྱི་སྲིན་བུ་བསྣམས་པ་རྣམས་གསུང་དཀྱིལ་
གྱི་ནུབ་སྒོའི་གཡས་ཀྱི་སྟེགས་བུ་ལ་རིམ་པར་འཁོད།  ཏཾ་ཐཾ་དཾ་དྷཾ་ནཾ་ལས་བྱུང་བའི་སྔ་མ་ལྔའི་མི་འདོད་མ་རྣམས་སྐུ་དཀྱིལ་གྱི་ནུབ་སྒོའི་གཡས་ཀྱི་སྟེགས་བུ་ལ་རིམ་པར་
འཁོད་དོ།  །ྈྒཿཤཿཥཿྉྤཿ རྣམས་ལས་ཤིན་ཏུ་སྔོན་མོ་ལས་བྱུང་བའི་གདུང་བར་འདོད་མ་སྔོན་མོ་འོད་མའི་དབྱུག་པ་བསྣམས་པ་ཡང་ན་གླིང་བུའོ།  །རྡོ་རྗེ་ལྕགས་སྒྲོག་མ་ལས་བྱུང་བའི་རེག་བྱ་འདོད་མ་ནག་
མོ་གདུགས་བསྣམས་པ།  ཁྱི་གདོང་མ་ལས་བྱུང་བའི་ཡན་ལག་ཐམས་ཅད་བསྐྱོད་པར་འདོད་མ་ནག་མོ་བ་ལང་གི་རྭ་བསྣམས་པ།  བྱ་རོག་གདོང་མ་ལས་བྱུང་བའི་ལྷག་མ་ཟ་བར་འདོད་མ་ནག་མོ་ཤ་ཡི་གསལ་ཤིང་

བསྣམས་པ་བཞི།  གསུང་དཀྱིལ་གྱི་ཤར་སྒོའི་གཡོན་གྱི་སྟེགས་བུར་རིམ་པས་འཁོད།  ྈྐཾ་ཤཾ་ཥཾ་ྉྤ།  རྣམས་ལས་དེ་དག་གི་མི་འདོད་མ་བཞི་སྐུ་དཀྱིལ་གྱི་ཤར་སྒོའི་གཡོན་གྱི་སྟེགས་བུར་
རིམ་པར་འཁོད་དོ།  །ངཿགྷཿགཿཁཿ ལས་དྲག་སྤྱན་མ་ལས་སྐྱེས་པའི་རྒྱུག་པར་འདོད་མ་ལྗང་གུ་ཏོག་ཙེ་བསྣམས་པ།  ཁྲོ་གཉེར་ཅན་མ་ལས་བྱུང་བའི་འགུགས་པར་འདོད་མ་དམར་མོ་ཤིང་གི་ལྷམ་གཉིས་བསྣམས་
པ།   ཕག་གདོང་མ་ལས་སྐྱེས་པའི་བཤང་གཅི་ཟག་པར་འདོད་མ་དམར་མོ་ས་ཡི་ཁམ་ཕོར་བསྣམས་པ།  བྱ་རྒོད་གདོང་མ་ལས་སྐྱེས་གཡུལ་འགྱེད་པར་འདོད་མ་དམར་མོ་རྒྱུད་མངས་བསྣམས་པ་བཞི་གསུང་དཀྱིལ་གྱི་
ལྷོ་་སྒོའི་གཡོན་གྱི་སྟེགས་བུར་རིམ་པས་འཁོད།   ངཾ་གྷཾ་གཾ་ཁཾ།  ལས་དེ་དག་གི་མི་འདོད་མ་བཞི་སྐུ་དཀྱིལ་གྱི་ལྷོ་སྒོའི་གཡོན་གྱི་སྟེགས་བུར་རིམ་པར་འཁོད་དོ།  །ཧཿཡཿརཿཝཿ ལས་སྒྲ་རྡོ་རྗེ་མ་ལས་སྐྱེས་
པའི་རོལ་མོ་འདོད་མ་སྔོན་མ་པི་ཝཾ་རྒྱུད་མངས་ཟེར །  ཐོགས་པ།  ཙུནྡཱ་ལས་སྐྱེས་པའི་ཕྱག་ཕྱག་རྒྱ་འཆིང་བར་འདོད་མའང་།  འཚལ་བར་འདོད་མ་དཀར་མོ་སྤུ་གྲི་བསྣམས་པ།  སྟག་གདོང་མ་ལས་བྱུང་བའི་རྩོད་པ་མང་པོ་སྨྲ་བར་འདོད་མ་དཀར་མོ་འཕང་བསྣམས་
པ།  འུག་གདོང་མ་ལས་བྱུང་བའི་བྱིས་པ་ཁྲོ་བར་འདོད་བསྡིག་པར་ཡང་ཟེར།   མ་དཀར་མོ་རྨ་བྱའི་མཇུག་མ་བསྣམས་པ་རྣམས་གསུང་དཀྱིལ་གྱི་བྱང་སྒོའི་གཡོན་གྱི་

སྟེགས་བུར་རིམ་པར་འཁོད།  ཧཾ་ཡཾ་རཾ་ཝཾ།  ལས་དེ་བཞིའི་མི་འདོད་མ་རྣམས་ཀྱང་སྐུ་དཀྱིལ་གྱི་བྱང་སྒོའི་གཡོན་གྱི་སྟེགས་བུར་རིམ་པར་འགོད་དོ། །ཀྵཿསཿཀཿལཿ རྣམས་ལས་
ཆོས་དབྱིངས་རྡོ་རྗེ་མ་ལས་བྱུང་བ་འཁྲིག་པར་འདོད་མ་ལྗང་མོ་ཆོས་འབྱུང་བསྣམས་པ།  འོད་ཟེར་ཅན་མ་ལས་བྱུང་བ་ཕུར་བུས་འདེབས་པར་འདོད་མ་སེར་མོ་ཀོ་བའི་མཐིལ་ལྷམ་ཟུང་བསྣམས་པ།  ཅེ་སྤྱང་གདོང་མ་ལས་བྱུང་བའི་སེམས་ཅན་
བསླུ་བར་འདོད་མ་སེར་མོ་ཐགས་རྒྱུད་ལྡན་ཟེར།  ཆ་འཛིན་པ།  མཁའ་ལྡིང་གདོང་མ་ལས་བྱུང་བའི་སྦྲུལ་འཆིང་བར་འདོད་མ་སེར་མོ་མདའ་བསྣམས་པ་བཞི་གསུང་དཀྱིལ་གྱི་ནུབ་སྒོའི་གཡོན་གྱི་སྟེགས་བུར་རིམ་པར་འཁོད།  ཀྵཾ་སཾ་ཀཾ་
ལཾ། ལས་དེ་དག་གི་མི་འདོད་མ་རྣམས་སྐུ་དཀྱིལ་གྱི་ནུབ་སྒོའི་གཡོན་གྱི་སྟེགས་བུར་རིམ་པར་འགོད་པར་བྱའོ། །ཧཿཧཾ་ལས་བྱུང་བ་རྡོ་རྗེ་དབྱིངས་ཕྱུག་མ་ལས་སྐྱེས་པའི་གསོད་པར་འདོད་མི་འདོད་
གཉིས་ལྗང་མོ་ཞལ་གཅིག་ཕྱག་གཉིས་ཀྱི་ཌ་མ་རུ་དང་རྔ་ཆེན་འཛིན་པ།  ཀྵཿཀྵཾ་ལས་བྱུང་བ་སྣ་ཚོགས་ཡུམ་ཤེར་ཕྱིན་མ་ལས་སྐྱེས་པའི་བསྐྱེད་པར་འདོད་མི་འདོད་གཉིས་ནི་སྔོན་མོ་ཞལ་གཅིག་མ་ཕྱག་གཉིས་ཀྱིས་
ཅོད་པན་དང་བགྲང་ཕྲེང་འཛིན་པ་བཞི་སྤྲོས་ནས་འདོད་མ་གཉིས་འདོད་མ་རྣམས་དང་མི་འདོད་མ་གཉིས་ཕྱིར་འདོད་མ་རྣམས་ལ་དབྱེར་མེད་དུ་ཐིམ་པར་གྱུར།  དེ་ལྟར་ཡེ་ཤེས་ལྔའི་བདག་ཉིད་བཅོམ་ལྡན་འདས་དཔལ་དུས་
ཀྱི་འཁོར་ལོ་རྡོ་རྗེ་སེམས་དཔའི་དབུ་རྒྱན་ཅན། ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་ཡེ་ཤེས་ཀྱི་དཀྱིལ་འཁོར་ཆེན་པོ་རྟེན་དང་བརྟེན་པར་བཅས་པ་ཡོངས་སུ་གསལ་ཞིང་རྫོགས་པར་གྱུར། 
འདོད་དང་ཕྱིར་འདོད་སོ་དྲུག་འདི་དང་རྣལ་འབྱོར་མ་སོ་དྲུག་ལས་སྐྱེས་ཤིང་།  ལྷ་དང་འབྱུང་པོ།  ཁྲོ་སྐྱེས་དང་ལྷ་མིན་ཀྱི་སྐྱེ་གནས་ཅན་ཏེ།  ལྷ་གནས་སོགས་སུ་གནས་པ་དང་།  ས་སྟེང་འདིར་ཡང་རིགས་སོ་དྲུག་ཏུ་སྟོན་པའི་ཕྱག་མཚན་དབང་ལེར་བཤད་པ་ལྟར་འདིར་བརྗོད་པ་ཡིན་ལ།  འདི་དག་གི་ཞལ་ཕྱག་ཕྱག་མཚན་ནི་ཞ་ལུ་པ་རྣམས་རིགས་གང་ལས་སྐྱེས་པ་དེ་ཉིད་དང་ཚུལ་གཅིག་པར་མཛད་པ་དང་།  ཤོང་ལུགས་པ་རྣམས་ཀྱིས་ཤར་གྱི་དགུ་ནག་མོ་ཞལ་གཅིག་ཕྱག་གཉིས་རལ་གྲི་དང་ཕུབ་འཛིན་པ།  ལྷོའི་དགུ་དམར་མོ་མདའ་
གཞུ་ཅན།  བྱང་གི་དགུ་དཀར་མོ་ཐོ་བ་པདྨ་འཛིན་པ།  ནུབ་ཀྱི་དགུ་སེར་མོ།  འཁོར་ལོ་དང་དུང་འཛིན་པར་མཛད་པ་དང་།  ས་སྐྱའི་བླ་མ་དམ་པ་སོགས་ཀྱིས་འདོད་ཕྱིར་འདོད་ཐམས་ཅད་མཆོད་པའི་ལས་བྱེད་པའི་ལྷ་མོ་ཡིན་པས་ཐམས་ཅད་ཞལ་གཅིག་
ཕྱག་གཉིས་ཅན་ཡིན་པར་གསུངས་ཤིང་།  ཡང་ཕྱི་ཡི་རྫས་ཕྱག་མཚན་གོང་བཤད་རྣམས་འཛིན་པ་སྐུ་དཀྱིལ་གྱི་གཟུངས་མ་དང་།  དམ་རྫས་སོ་དྲུག་འཛིན་པ་གསུང་དཀྱིལ་གྱི་འདོད་མ་རྣམས་སུའང་བཞེད་པའང་ཡོད་མོད།  མཆོད་པའི་གཟུངས་མ་རྣམ་པ་
མང་པོ་དག་གིས་ནང་གི་དམ་རྫས་རྣམས་ཀྱི་མཆོད་པའང་བསྣམས་པ་བསྒོམ་ཆོག་མོད།  སྤྱིའི་ཕྱག་མཚན་འདོད་མ་དང་ཕྱིར་འདོད་མ་རྣམས་མཚུངས་པར་སྦྱར་བའང་རྒྱུད་ཀྱི་དགོངས་པར་འགྲིགས་སྙམ་མོ། །མཆོད་ལྷ་ཐམས་ཅད་ལྷ་ཡི་ཆ་ལུགས་ཅན་ནོ། །གཞན་

ཡང་འདོད་མི་འདོད་འདི་རྣམས་ཀྱི་ས་བོན་དང་། དཀྱིལ་འཁོར་དུ་བཀོད་རིམ་ལའང་ཇོ་ཞལ་རྣམ་གཉིས་ཀྱི་ལུགས་སོགས་ལ་མི་འདྲ་བ་ཅུང་ཟད་སྣང་ངོ་། །གཉིས་པ་སྙིང་རྗེས་སེམས་ཅན་རྣམས་ལ་དབང་བསྐུར་བ་ནི།  གཙོ་བོའི་ཐུགས་ཀའི་ཧཱུྃ་ལས་འོད་
ཟེར་དཔག་ཏུ་མེད་པ་འཕྲོས་པས་འགྲོ་བ་རིགས་དྲུག་གི་སེམས་ཅན་ཐམས་ཅད་མ་ལུས་པ་བཀུག་ནས་དཀྱིལ་འཁོར་ཆེན་པོ་དེ་ཉིད་དུ་བཅུག་པར་གྱུར།  དེ་ནས་ཕྱོགས་བཅུར་བཞུགས་པའི་དེ་བཞིན་གཤེགས་པ་རིགས་
ལྔས་བསྡུས་པ་ཡུམ་དང་བཅས་པ་ཐམས་ཅད་བཀུག་ནས་རང་གི་སྙིང་གར་རབ་ཏུ་ཞུགས་པ་བྱང་ཆུབ་ཀྱི་སེམས་སུ་ཞུ་བ་གསང་པའི་ལམ་ནས་སྤྲོས་ཏེ་སེམས་ཅན་ཐམས་ཅད་ལ་དབང་བསྐུར་བས།  བྱང་ཆུབ་སེམས་ཀྱི་
འོད་ཟེར་གྱིས་རེག་པའི་སེམས་ཅན་དེ་ཐམས་ཅད།  མཆོག་གི་བདེ་བས་རྒྱུད་ཡོངས་སུ་གང་བའི་ཞལ་དང་སྐུ་མདོག་སྣ་ཚོགས་པའི་ལྷའི་སྐུ།  ཐབས་དང་ཤེས་རབ་ཀྱི་བདག་ཉིད་ཅན་དེ་དག་རེ་རེར་ཡང་།  ཀྵ་ཀྵི་ཀྵྼྀ་ཀྵུ་
ཀྵླྀ།  ལས་ཕུང་པོ་ལྔ་རྣམ་པར་དག་པ་སངས་རྒྱས་ལྔ་དང་།  ཀྵཱ་ཀྵཱི་ཀྵྼཱྀ་ཀྵཱུ་ཀྵླཱི།  ལས་ཁམས་ལྔ་རྣམ་པར་དག་པ་ཡུམ་ལྔ།  ཀྵ་ཀྵེ་ཀྵར་ཀྵོ་ཀྵ་ལ་ཀྵཾ།  ལས་དབང་པོ་དྲུག་རྣམ་པར་དག་པ་སེམས་དཔའ་དྲུག ། 
ཀྵཱ་ཀྵཻ་ཀྵཱར་ཀྵཽ་ཀྵཱལ་ཀྵཿ ལས་ཡུལ་དྲུག་རྣམ་པར་དག་པའི་སེམས་མ་དྲུག ཀྵྷ་ཀྵྻ་ཀྵྼ་ཀྵྺ་ཀྵླ།  ལས་ལས་ཀྱི་དབང་པོ་ལྔ་རྣམ་པར་དག་པ་ཁྲོ་བོ་ལྔ།  ཀྵྷཱ་ཀྵྻཱ་ཀྵྼཱ་ཀྵྺཱ་ཀྵླཱ།  ལས་ལས་དབང་གི་ཡུལ་ལྔ་རྣམ་པར་དག་པ་ཁྲོ་མོ་ལྔ་སྟེ་ལྷ་སུམ་ཅུ་

རྩ་གཉིས་ཀྱི་དཀྱིལ་འཁོར་འཁོར་ལོའི་རང་བཞིན་སྐྱེས་བུ་ཆེན་པོའི་མཚན་སོ་གཉིས་ཀྱི་བདག་ཉིད་ཅན་དུ་གྱུར་ནས་རང་རང་གི་ཞིང་དུ་གཤེགས་སུ་གསོལ། །སྣང་སྲིད་ཐམས་ཅད་སངས་རྒྱས་ཀྱི་དཀྱིལ་འཁོར་
ཆོས་ཀྱི་དབྱིངས་ཤིན་ཏུ་རྣམ་པར་དག་པའི་ང་རྒྱལ་བཟུང་ལ།  ཨོཾ་སུ་བི་ཤུདྡྷ་དྷ་རྨ་དྷཱ་ཏུ་སྭ་བྷཱ་བ་ཨཱཏྨ་ཀོ྅ཧཾ།  ཞེས་བརྗོད་དོ། །གཉིས་པ་ལས་རྒྱལ་མཆོག་ལ།  གླུས་བསྐུལ་ཏེ་བཞེངས་པ།  མངལ་ནས་དཀྱིལ་འཁོར་སྤྲོ་བ།  རྣམ་དག་
དྲན་པ།  ཡེ་ཤེས་པ་གཞུག་པ།  སྐུ་གསུང་ཐུགས་སུ་བྱིན་གྱིས་བརླབས་ཤིང་དབང་བསྐུར་བ།  རྒྱས་གདབ་བ་དྲུག་ལས་དང་པོ།  རང་གི་ལྟེ་བ་དང་གཙུག་ཏོར་གྱི་ཨ་བ་དྷཱུ་ཏིའི་ནང་དུ་ཧོ་ཡིག་དང་།  དཔྲལ་མགྲིན་སྙིང་གར་སྐུ་གསུང་ཐུགས་
རྡོ་རྗེ་ཨོཾ་ཨཱཿཧཱུཾ་ལས་བྱུང་བའི་ཟླ་ཉི་སྒྲ་གཅན་གྱི་དཀྱིལ་འཁོར་རྣམས་འཁོད་པར་གྱུར།  ཡབ་ཡུམ་རྗེས་ཆགས་ཀྱི་སྦྱོར་བས་ཧོ་ཡིག་གཏུམ་མོ་ཆགས་པའི་འོད་ཟེར་ཅན་དུས་ཀྱི་མེས་རྡོ་རྗེ་གསུམ་ཞུ་ཞིང་གཙོ་བོ་ཡབ་ཡུམ།  
ནུས་མ་རྣམས་དང་བཅས་པ་ཟླ་བ་ལྟར་དཀར་བའི་བྱང་ཆུབ་སེམས་སུ་ཞུ་བ་ལ།  ཚད་མེད་བཞིའི་ངོ་བོ་སྤྱན་མ་སོགས་ཡུམ་བཞིས་གླུས་བསྐུལ་བ།  བཅོམ་ལྡན་ཁྱོད་ནི་སེམས་ཅན་ཀུན་ལ་ཕན་པར་མཛད་པ་པོ། །
བདག་ཅག་སྲུངས་ཤིག་ལྷ་མིའི་བླ་མ་རྡོ་རྗེ་ལྡན་པ་འདོད་པ་དོན་གཉེར་རྣམས་ལ་འདོད་པ་མཛོད།  སྤྱན་མ་བདག་ནི་འགྲོ་བའི་ཡུམ། །རྣལ་འབྱོར་བ་ཡི་རྒྱུ་མཐུན་གནས། །བདག་གི་དཀྱིལ་འཁོར་རང་བཞིན་གྱིས། །དུས་

འཁོར་བཞེངས་ལ་བདག་འདོད་མཛོད། །མཱ་མ་ཀཱི་བདག་སྲིང་མོ་སྟེ། །རྣལ་འབྱོར་པ་ཡི་རྣམ་སྨིན་གནས། །བདག་གི་སོགས་གོས་དཀར་མོ་བདག་བུ་མོ་སྟེ། །རྣལ་འབྱོར་པ་ཡི་སྐྱེས་བུར་གནས། །བདག་གི༴
སྒྲོལ་མ་བདག་ནི་ཚ་མོ་སྟེ། །རྣལ་འབྱོར་པ་ཡི་དྲི་བྲལ་གནས། །བདག་གི་དཀྱིལ་འཁོར་རར་བཞིན་གྱིས། །དུས་འཁོར་བཞེངས་ལ་བདག་འདོད་མཛོད། །སྟོང་པའི་དཀྱིལ་འཁོར་ཉམས་མྱོང་ནས། །འགྲོ་བ་
བསྒྲལ་བའི་བསམ་པ་ཡིས། །སྐུ་གསུང་ཐུགས་ཀྱི་དཀྱིལ་འཁོར་ནི། །འགྲོ་བའི་མགོན་པོས་སྤྲོ་བར་མཛོད། །ཅེས་སྟོང་པ་ཉིད་ལ་རབ་ཏུ་ཞུགས་པའི་བཅོམ་ལྡན་འདས་ལ་འགྲོ་བའི་དོན་མཛད་པར་བསྐུལ་བས་སད་
དེ་འགྲོ་བ་མཐའ་དག་སྒྱུ་མ་ལྟར་གཟིགས་ནས།  གཞན་གྱི་དོན་དུ་སླར་ཡང་ཟླ་བ་ཞུ་བ་དེ་ལས་ཧུཾ་སྔོན་པོ་དྲི་མ་མེད་པའི་འོད་ཟེར་ལྔ་འཕྲོ་བ་ལས་རྡོ་རྗེ་སྔོན་པོ་རྩེ་ལྔ་པ།  དེ་ཡོངས་སུ་གྱུར་པ་ལས་བཅོམ་ལྡན་འདས་དཔལ་
དུས་ཀྱི་འཁོར་ལོ་དྲི་མ་མེད་པའི་འོད་ཟེར་ལྔ་འཕྲོ་བ།  སྐུ་མདོག་སྔོན་པོ་མགྲིན་པ་གསུམ་གྱི་དབུས་སྔོ་གཡས་དམར་གཡོན་དཀར།  ཞལ་བཞིའི་དབུས་ནག་གཡས་དམར་གཡོན་དཀར་རྒྱབ་ཞལ་སེར་བ།  ཞལ་
རེ་རེར་སྤྱན་གསུམ་གསུམ་ལྡན་པ།  རལ་པའི་ཅོད་པན་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པས་བརྒྱན་པ།  རྡོ་རྗེ་སེམས་དཔའི་དབུ་རྒྱན་ཅན།  རྡོ་རྗེའི་རྒྱན་དྲུག་དང་དར་དཔྱངས་དང་ཕྲེང་བས་མཛེས་པ།  སྟག་གི་པགས་

པའི་ཤམ་ཐབས་ཅན།  གཡས་དང་གཡོན་དུ་མདུན་ནས་ཕར་གནག་དམར་དཀར་བའི་ཕྲག་པ་དྲུག དེ་ལས་གྱེས་པའི་དཔུང་པ་བཅུ་གཉིས།  དེ་ལས་གྱེས་པའི་ཕྱག་ཉེར་བཞི་རྣམས་ཀྱང་
སོ་སོའི་རྩ་བའི་ཕྲག་པའི་ཁ་དོག་ཅན།  ཕྱག་སོར་རྣམས་མཐེ་བོང་ནས་རིམ་བཞིན་སེར་དཀར་དམར་ནག་ལྗང་བ།  སོར་ཚིགས་རྣམས་ཀྱང་རྩ་བ་ནས་རིམ་བཞིན་ནག་དམར་དཀར་བ།  གཡས་ཀྱི་ཕྱག་རྣམས་ན། 
རྡོ་རྗེ་རལ་གྲི་རྩེ་གསུམ་གྲི་གུག མདའ་དང་ལྕགས་ཀྱུ་ཌཱ་རུ་ཐོ་བ།  འཁོར་ལོ་མདུང་དང་དབྱུག་པ་དགྲ་སྟ་བསྣམས་པ།  གཡོན་གྱི་ཕྱག་རྣམས་ན།  དྲིལ་བུ་ཕུབ་དང་ཁ་ཊྭཱཾ་ཐོད་པ།  གཞུ་དང་ཞགས་པ་རིན་ཆེན་པད་
དཀར།  དུང་དང་མེ་ལོང་ལྕགས་སྒྲོག་ཚངས་མགོ་བསྣམས་པ།  པད་ཟླ་ཉི་མ་སྒྲ་གཅན་གྱི་གདན་ལ་ཞབས་གཡས་པ་དམར་པོ་བརྐྱངས་པས་འདོད་ལྷ་དང་།  གཡོན་པ་དཀར་པོ་བསྐུམས་པས་དྲག་པོའི་སྙིང་གར་མནན་
པའོ། །དེ་ལ་འཁྱུད་པའི་སྣ་ཚོགས་ཡུམ་སེར་མོ།  མདུན་ཞལ་ནས་གཡས་སྐོར་གྱིས།  སེར་དཀར་ནག་དང་དམར་བའི་ཞལ་བཞི།  ཕྱག་བརྒྱད་ཀྱིས་གྲི་གུག་ལྕགས་ཀྱུ་ཌཱ་མ་རུ་དང་བགྲང་ཕྲེང་།  གཡོན།  ཐོད་པ་ཞགས་
པ་པད་དཀར་རིན་ཆེན་འཛིན་པ།  རུས་པའི་ཕྱག་རྒྱ་ལྔས་སྤྲས་ཤིང་རྡོ་རྗེ་སེམས་དཔའི་ཅོད་པན་ཅན་གཡོན་བརྐྱངས་པའི་སྟབས་ཀྱིས་བཅོམ་ལྡན་འདས་དང་སྙོམས་པར་ཞུགས་པས་གནས་པ། དེའི་ཕྱི་རོལ་དུ་ཤར་དུ་ནག་མོ་འབར་

མ་དང་།  ཤར་ལྷོར་དུ་བ་མ་དེ་གཉིས་ཀ་སྐུ་མདོག་ནག་མོ་མདུན་ནས་གཡས་བསྐོར།  ནག་དམར་སེར་དང་དཀར་བའི་ཞལ་བཞི་ཕྱག་བརྒྱད་པ།  ལྷོར་དམར་མོ་འབར་མ་དང་།  ལྷོ་ནུབ་ཀྱི་སྨིག་རྒྱུ་མ་གཉིས་དམར་མོ།  
དམར་སེར་དཀར་དང་ནག་པའི་ཞལ་བཞི་ཕྱག་བརྒྱད་པ།  བྱང་དུ་དཀར་མོ་འབར་མ་དང་།  བྱང་ཤར་མཁའ་སྣང་མ་གཉིས་དཀར་མོ།  དཀར་ནག་དམར་དང་སེར་བའི་ཞལ་བཞི་ཕྱག་བརྒྱད་མ།  ནུབ་ཏུ་སེང་མོ་འབར་
མ་དང་།  ནུབ་བྱང་དུ་མར་མེ་མ་གཉིས་སེར་མོ།  སེར་དཀར་ནག་དང་དམར་བའི་ཞལ་བཞི་ཕྱག་བརྒྱད་པ།  འབར་མ་རྣམས་ཀྱིས་སོ་སོའི་ཕྱག་མཚན་དང་།  དུ་བ་མ་སོགས་ཀྱིས་རང་མདོག་དང་མཚུངས་པའི་རྔ་
ཡབ་བརྒྱད་བསྣམས་པ།  ཐམས་ཅད་ཀྱི་ཞལ་རེ་རེར་ཡང་སྤྱན་གསུམ་ལྡན་ཞིང་། ཕྱག་རྒྱ་ལྔ་དང་རྡོ་རྗེ་སེམས་དཔའི་ཅོད་པན་ཅན།  ཞབས་གཉིས་མཉམ་པའི་སྟབས་ཀྱིས་བཞེངས་པ་རྣམས་སྔར་བཞིན་གསལ་
བར་གྱུར།  དེ་དག་གི་ཟུར་བཞིར།  བྱང་ཤར་དུ་ཆོས་ཀྱི་དུང་དཀར་པོ།  ལྷོ་ནུབ་ཏུ་ཆོས་ཀྱི་གཎྜི་དམར་པོ།  ཤར་ལྷོར་ཡིད་བཞིན་ནོར་བུ་ནག་པོ།  ནུབ་བྱང་དུ་དཔག་བསམ་གྱི་ཤིང་སེར་པོ་གནས་པའོ། །
གཉིས་པ་མངལ་ལས་དཀྱིལ་འཁོར་སྤྲོ་བ་ནི།  དེ་ནས་གཙོ་བོ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲ་དང་འོད་ཟེར་གྱིས་ནམ་མཁར་བཞུགས་པའི་སངས་རྒྱས་སྲས་དང་བཙུན་མོར་བཅས་པ་ཡེ་ཤེས་ཀྱི་དཀྱིལ་འཁོར་རྣམས་

དང་།  དམ་ཚིག་གི་དཀྱིལ་འཁོར་དུ་བསྐྱེད་པའི་ལྷ་ཐམས་ཅད་ཀྱང་རང་གི་ལུས་ལ་བཅུག་ནས་བྱང་ཆུབ་ཀྱི་སེམས་སུ་ཞུ་ཞིང་རོ་མཉམ་པར་གྱུར།  ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་བ་
ཨཱཏྨ་ཀོ྅ཧཾ།  བྱང་ཆུབ་ཀྱི་སེམས་ཟླ་བ་ལྟ་བུར་ཞུ་བ་རྣམས་རྡོ་རྗེའི་ལམ་ནས་ཡུམ་གྱི་པདྨར་སྤྲོས་པ་ལས་ལྷ་སོ་སོའི་ས་བོན་དང་།  དེ་ལས་ཕྱག་མཚན་དང་དེ་ལས་སྐུ་ཡོངས་སུ་རྫོགས་པར་གྱུར་པ་སོ་སོའི་གནས་སུ་འཁོད་
པ་ནི།  རྡོ་རྗེ་སེམས་དཔའ་ལ་ཤེར་ཕྱིན་མས་འཁྱུད་པ་དང་།  མི་བསྐྱོད་པ་ལ་རྡོ་རྗེ་དབྱིངས་ཕྱུག་མས་འཁྱུད་པ་མཁའ་ལས་སྤྲོས་ཏེ་སེམས་ཅན་གྱི་དོན་མཛད་ནས་སླར་རང་ལ་བདག་པོར་ཞུགས་པར་གྱུར།  བདེ་གཤེགས་
འཕར་མའི་ཤར་དུ་པད་མ་དཀར་པོ་དང་ཉི་མའི་གདན་ལ་དོན་ཡོད་གྲུབ་པ་ནག་པོ་ལ།  སངས་རྒྱས་སྤྱན་མ་སེར་མོས་འཁྱུད་པ།  ཤར་ལྷོར་པདྨ་དམར་པོ་དང་།  ཟླ་བའི་གདན་ལ་སྒྲོལ་མ་ནག་མོ་ལ་རྣམ་པར་སྣང་མཛད་
སེར་པོས་འཁྱུད་པ།  ལྷོར་པད་མ་དཀར་པོ་དང་ཉི་མའི་གདན་ལ་རིན་ཆེན་འབྱུང་ལྡན་དམར་པོ་ལ་མཱ་མ་ཀཱི་དཀར་མོས་འཁྱུད་པ།  ལྷོ་ནུབ་ཏུ་པདྨ་དམར་པོ་དང་ཟླ་བའི་གདན་ལ་གོས་དཀར་མོ་དམར་མོ་ལ་སྣང་བ་མཐའ་
ཡས་དཀར་པོས་འཁྱུད་པ།  བྱང་དུ་པད་མ་དཀར་པོ་དང་ཉི་མའི་གདན་ལ་སྣང་བ་མཐའ་ཡས་དཀར་པོ་ལ་གོས་དཀར་མོ་དམར་མོས་འཁྱུད་པ།  བྱང་ཤར་དུ་པདྨ་དམར་པོ་དང་ཟླ་བའི་གདན་ལ་མཱ་མ་ཀཱི་དམར་མོ་ལ་རིན་

ཆེན་འབྱུང་ལྡན་དམར་པོས་འཁྱུད་པ།  ནུབ་ཏུ་པདྨ་དཀར་པོ་དང་ཉི་མའི་གདན་ལ་རྣམ་པར་སྣང་མཛད་སེར་པོ་ལ་སྒྲོལ་མ་ནག་མོས་འཁྱུད་པ།  ནུབ་བྱང་དུ་པདྨ་དམར་པོ་དང་ཟླ་བའི་གདན་ལ་སངས་རྒྱས་སྤྱན་མ་སེར་
མོ་ལ་དོན་ཡོད་གྲུབ་པ་ནག་པོས་འཁྱུད་པའོ། །པདྨ་དཀར་པོ་བརྒྱད་ཀྱི་གདན་ལ་བདུད་རྩིའི་བུམ་པ་དཀར་པོ་བརྒྱད་ཀྱང་ཤར་དུ་རྐང་དག་པའི་བུམ་པ་གཉིས།  ལྷོར་ཁྲག་དག་པའི་བུམ་པ་གཉིས།  བྱང་དུ་དྲི་ཆུ་དག་
པའི་བུམ་པ་གཉིས།  ནུབ་ཏུ་དྲི་ཆེན་དག་པའི་བུམ་པ་གཉིས།  སྟེང་དུ་ཁུ་བ་དག་པའི་བུམ་པ།  འོག་ཏུ་རྡུལ་དག་པའི་བུམ་པའོ། །དེའི་ཕྱི་རོལ་དུ་ཐུགས་དཀྱིལ་གྱི་ཤར་སྒོར་པདྨ་དཀར་པོ་དང་ཉི་མའི་གདན་སྟེང་
བགེགས་མཐར་བྱེད་ནག་པོ་ལ།  རེངས་བྱེད་མ་སེར་མོས་འཁྱུད་པ།  ལྷོ་སྒོར་པདྨ་དམར་པོ་དང་ཟླ་བའི་གདན་སྟེང་ཤེས་རབ་མཐར་བྱེད་དམར་པོ་ལ།  ཁེངས་བྱེད་མ་དཀར་མོས་འཁྱུད་པ།  བྱང་སྒོར་པདྨ་དཀར་
པོ་དང་ཉི་མའི་གདན་སྟེང་པདྨ་མཐར་བྱེད་དཀར་པོ་ལ།  རྨུགས་བྱེད་མ་དམར་མོས་འཁྱུད་པ།  ནུབ་སྒོར་པདྨ་དམར་པོ་དང་ཟླ་བའི་གདན་སྟེང་གཤིན་རྗེ་མཐར་བྱེད་སེར་པོ་ལ།  རབ་བརྩོན་མ་ནག་མོས་འཁྱུད་པ།  
སྒོ་སྐྱོང་ཡབ་ཡུམ་ཁྲོ་བོའི་ཆ་བྱད་ཅན་ཞབས་གཉིས་བརྐྱང་བསྐུམ་གྱི་སྟབས་ཀྱིས་མཉམ་པར་སྦྱོར་ཏེ་གནས་པའོ། །ཤར་སྒོའི་གཡས་སུ་པདྨ་དཀར་པོ་དང་ཉི་མའི་གདན་སྟེང་ནམ་མཁའི་སྙིང་པོ་ནག་པོ་ལ་དྲི་རྡོ་རྗེ་མ་སེར་

མོས་འཁྱུད་པ།  ལྷོ་སྒོའི་གཡས་སུ་པདྨ་དཀར་པོ་དང་ཉི་མའི་གདན་སྟེང་ས་ཡི་སྙིང་པོ་དམར་པོ་ལ་གཟུགས་རྡོ་རྗེ་མ་དཀར་མོས་འཁྱུད་པ།  བྱང་སྒོའི་གཡས་སུ་པདྨ་དཀར་པོ་དང་ཉི་མའི་གདན་
སྟེང་འཇིག་རྟེན་དབང་ཕྱུག་དཀར་པོ་ལ་རོ་རྡོ་རྗེ་མ་དམར་མོས་འཁྱུད་པ།  ནུབ་སྒོའི་གཡས་སུ་པདྨ་དཀར་པོ་དང་ཉི་མའི་གདན་སྟེང་སྒྲིབ་པ་རྣམ་སེལ་སེར་པོ་ལ། རེག་བྱ་རྡོ་རྗེ་མ་ནག་མོས་འཁྱུད་པ།  ཤར་སྒོའི་གཡོན་དུ་པདྨ་དཀར་པོ་
དང་ཉི་མའི་གདན་སྟེང་ཀུན་ཏུ་བཟང་པོ་སྔོན་པོ་ལ།  ཆོས་ཁམས་རྡོ་རྗེ་མ་ལྗང་མོས་འཁྱུད་པ།  ལྷོ་སྒོའི་གཡོན་དུ་པདྨ་དཀར་པོ་དང་ཉི་མའི་གདན་སྟེང་ཕྱག་ན་རྡོ་རྗེ་ལྗང་གུ་ལ།  སྒྲ་རྡོ་རྗེ་མ་སྔོན་མོས་འཁྱུད་པ།  བྱང་སྒོའི་
གཡོན་དུ་པདྨ་དམར་པོ་དང་ཟླ་བའི་གདན་སྟེང་སྒྲ་རྡོ་རྗེ་མ་སྔོན་མོ་ལ་ཕྱག་ན་རྡོ་རྗེ་ལྗང་གུས་འཁྱུད་པ།  ནུབ་སྒོའི་གཡོན་དུ་པདྨ་དམར་པོ་དང་ཟླ་བའི་གདན་སྟེང་ཆོས་དབྱིངས་རྡོ་རྗེ་མ་ལྗང་མོ་ལ།  ཀུན་བཟང་སྔོན་པོས་འཁྱུད་
པ།  ཤར་ལྷོར་པདྨ་དམར་པོ་དང་ཟླ་བའི་གདན་སྟེང་རེག་བྱ་རྡོ་རྗེ་མ་ནག་མོ་ལ།  སྒྲིབ་པ་རྣམ་སེལ་སེར་པོས་འཁྱུད་པ།  ལྷོ་ནུབ་ཏུ་པདྨ་དམར་པོ་དང་ཟླ་བའི་གདན་སྟེང་རོ་རྡོ་རྗེ་མ་དམར་མོ་ལ་འཇིག་རྟེན་དབང་ཕྱུག་དཀར་
པོས་འཁྱུད་པ།  བྱང་ཤར་དུ་པདྨ་དམར་པོ་དང་ཟླ་བའི་གདན་སྟེང་གཟུགས་རྡོ་རྗེ་མ་དཀར་མོ་ལ་ས་སྙིང་དམར་པོས་འཁྱུད་པ།  ནུབ་བྱང་དུ་པདྨ་དམར་པོ་དང་ཟླ་བའི་གདན་སྟེང་དྲི་རྡོ་རྗེ་མ་སེར་མོ་ལ་ནམ་སྙིང་ནག་པོས་འཁྱུད་པ།  

དེ་ལྟར་བདེ་གཤེགས་ཡབ་ཡུམ་བརྒྱད།  ཡབ་ཡུམ་ཟུང་རེ་བགྲང་ན།  སེམས་དཔའ་ཡབ་ཡུམ་བཅུ་གཉིས། ཁྲོ་བོ་ཡབ་ཡུམ་བཞི་དང་བཅས་པ་དེ་རྣམས་ལས།  དོན་ཡོད་གྲུབ་པ་སྒྲོལ་མ། བགེགས་མཐར་བྱེད་རབ་
བརྩོན་མ།  ནམ་མཁའི་སྙིང་པོ་རེག་བྱ་རྡོ་རྗེ་མ་རྣམས་སྐུ་མདོག་ནག་པོ།  ནག་དམར་དཀར་བའི་ཞལ་གསུམ་ཕྱག་དྲུག་གི་གཡས་གསུམ་རལ་གྲི་གྲི་གུག་རྩེ་གསུམ།  གཡོན་གསུམ་ཕུབ་དང་ཐོད་པ་ཁ་ཊྭཱཾ་ག་
དཀར་པོ་འཛིན་པ།  རིན་ཆེན་འབྱུང་ལྡན་གོས་དཀར་མོ།  ཤེས་རབ་མཐར་བྱེད།  རྨུགས་བྱེད་མ།  ས་ཡི་སྙིང་པོ་རོ་རྡོ་རྗེ་མ་རྣམས་སྐུ་མདོག་དམར་པོ།  དམར་དཀར་ནག་པའི་ཞལ་གསུམ་ཕྱག་དྲུག་གི  གཡས་
གསུམ་མེའི་མདའ་དང་ལྕགས་ཀྱུ་ཅང་ཏེའུ།  གཡོན་གསུམ་གཞུ་དང་ཞགས་པ་རིན་པོ་ཆེ་རྩེ་དགུ་པ་འཛིན་པ།  སྣང་བ་མཐའ་ཡས།  མཱ་མ་ཀཱི ། པདྨ་མཐར་བྱེད།  ཁེངས་བྱེད་མ།  འཇིག་རྟེན་དབང་ཕྱུག 
གཟུགས་རྡོ་རྗེ་མ་རྣམས་སྐུ་མདོག་དཀར་པོ།  དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་གསུམ་ཐོ་བ་མདུང་དང་རྩེ་གསུམ།  གཡོན་གསུམ་པད་དཀར་འདབ་བརྒྱ།  མེ་ལོང་བགྲང་ཕྲེང་འཛིན་པ།  རྣམ་
པར་སྣང་མཛད་སངས་རྒྱས་སྤྱན་མ།  གཤིན་རྗེ་མཐར་བྱེད།  རེངས་བྱེད་མ།  སྒྲིབ་པ་རྣམ་སེལ།  དྲི་རྡོ་རྗེ་མ་རྣམས་སྐུ་མདོག་སེར་པོ།  སེར་དཀར་ནག་པའི་ཞལ་གསུམ་ཕྱག་དྲུག་གི་གཡས་གསུམ་འཁོར་ལོ་

དབྱུག་པ་ཁྲོ་བོའི་རྡོ་རྗེ།  གཡོན་གསུམ་དུང་དང་ལྕགས་སྒྲོག །སྒྲ་དང་བཅས་པའི་དྲིལ་བུ་བསྣམས་པ།  ཕྱག་ན་རྡོ་རྗེ་དང་ཆོས་ཁམས་རྡོ་རྗེ་མ་ནི། མི་བསྐྱོད་པ་བཞིན་དུ་སྐུ་མདོག་ལྗང་གུ།  
ལྗང་དམར་དཀར་བའི་ཞལ་གསུམ་ཕྱག་དྲུག་པ།  ཀུན་ཏུ་བཟང་པོ་དང་སྒྲ་རྡོ་རྗེ་མ་ནི།  རྡོ་རྗེ་སེམས་དཔའ་བཞིན་དུ་སྐུ་མདོག་སྔོན་པོ།  སྔོ་དམར་དཀར་བའི་ཞལ་གསུམ་ཕྱག་དྲུག་པ།  དེ་བཞི་ཀས་ཀྱང་གཡས་གསུམ་རྡོ་
རྗེ་གྲི་གུག་དགྲ་སྟ།  གཡོན་གསུམ་དྲིལ་བུ་ཐོད་པ་ཚངས་པའི་མགོ་བོ་འཛིན་པ།  རྒྱལ་བ་རྒྱལ་སྲས་ཁྲོ་བོ་ཡབ་ཡུམ་ཐམས་ཅད་ཞལ་རེ་རེར་ཡང་སྤྱན་གསུམ་དང་ལྡན་པ་བདེ་གཤེགས་དང་སེམས་དཔའ་ཡབ་ཡུམ་རྣམས་དར་
དང་རིན་པོ་ཆེས་བརྒྱན་ཅིང་ཡབ་རྣམས་རྡོར་གདན་དང་ཡུམ་རྣམས་པདྨའི་གདན་གྱིས་ཕན་ཚུན་འཁྱུད་པའོ། །ཐུགས་དཀྱིལ་གྱི་ནང་གི་འདོད་སྣམ་ལ།  ཤར་སྒོའི་གཡོན་དང་གཡས་སུ་དྲི་ཆབ་མ་དང་།  ཕྲེང་བ་མ་
ནག་མོ།  དེ་བཞིན་ལྷོ་སྒོར་བདུག་སྤོས་མ་དང་སྣང་གསལ་མ་དམར་མོ། བྱང་དུ་ཞལ་ཟས་མ་དང་འབྲས་བུ་མ་དཀར་མོ།  ནུབ་ཏུ་སྒེག་མོ་དང་བཞད་མ་སེར་མོ།  སྟེང་དུ་སྒྲ་མ་དང་གར་མ་ལྗང་གུ།  འོག་ཏུ་གླུ་
མ་དང་འདོད་མ་སྔོན་མོ་རྣམས་ལྷ་ཡི་ཆ་ལུགས་ཅན།  རང་རང་གི་མཆོད་རྫས་ཐོགས་ཤིང་མཆོད་པའི་གཟུངས་མ་མང་པོ་དང་བཅས་པའོ། །དེ་ལྟར་ཐུགས་ཀྱི་དཀྱིལ་འཁོར་ཆེན་པོར་བདེ་གཤེགས་ཡབ་ཡུམ་བཅུ་

དྲུག ཡབ་ཡུམ་སོ་སོར་བགྲངས་པས། བྱང་ཆུབ་སེམས་དཔའ་ཡབ་ཡུམ་ཉེར་བཞི།  ཁྲོ་བོ་ཡབ་ཡུམ་བརྒྱད་དང་།   མཆོད་པའི་ལྷ་མོ་བཅུ་གཉིས་དང་བཅས་པའི་ལྷ་རྣམས་མ་འདྲེས་ཡོངས་སུ་རྫོགས་པ་ཉིད་དུ་གསལ་
བར་གྱུར།  དེ་ནས་གསུང་གི་དཀྱིལ་འཁོར་གྱི་ལྷ་སྣམ་ལ།  ཤར་དུ་པདྨ་དམར་པོ་འདབ་མ་བརྒྱད་པའི་ལྟེ་བར་ཡི་དྭགས་དམར་པོའི་གདན་སྟེང་ཙ་རྩི་ཀ་ནག་མོ་ཞལ་གཅིག་པ་ཕྱག་བཞི་པ།  གྲི་གུག་གཡས་གཉིས།  དང་རྩེ་གསུམ། 
གཡོན་གཉིས།  དུང་དང་པདྨ་འཛིན་པ་ལ་དབང་པོ་སེར་པོས་འཁྱུད་པའི་འཁོར་དུ་འདབ་མ་བརྒྱད་ལ་འཇིགས་མ་ལ་སོགས་པའི་ལྷ་མོ་བརྒྱད་སྐུ་མདོག་དང་ཞལ་ཕྱག་ཕྱག་མཚན་རྣམས་གཙོ་མོ་དང་མཚུངས་པས་བསྐོར་
བ།  ཤར་ལྷོར་པདྨ་དཀར་པོ་འདབ་མ་བརྒྱད་པའི་ལྟེ་བར་མཁའ་ལྡིང་གི་གདན་སྟེང་ཁྱབ་འཇུག་མ་ནག་མོ་ཞལ་གཅིག་པ།  ཕྱག་བཞིས་འཁོར་ལོ་དང་བེ་ཅོན།  པདྨ་དང་དུང་འཛིན་པ་ལ་ཚངས་པ་
སེར་པོས་འཁྱུད་པའི་འཁོར་དུ་གཡུང་མོ་སོགས་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  ལྷོ་རུ་པདྨ་དམར་པོ་འདབ་མ་བརྒྱད་པའི་ལྟེ་བར་མ་ཧེའི་གདན་སྟེང་ཕག་མོ་དམར་མོ་ཞལ་གཅིག་པ།  ཕྱག་བཞིས་
དབྱུག་པ་དང་རལ་གྲི།  ལྕགས་སྒྲོག་དང་ཕུབ་འཛིན་པ་ལ།  དྲག་པོ་དཀར་པོས་འཁྱུད་པའི་འཁོར་དུ།  ཀེང་རུས་མ་ལ་སོགས་པ་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  ལྷོ་ནུབ་ཏུ་པདྨ་དཀར་པོ་འདབ་

མ་བརྒྱད་པའི་ལྟེ་བར་རྨ་བྱའི་གདན་སྟེང་གཞོན་ནུ་མ་དམར་མོ་ཞལ་དྲུག་པ།  ཕྱག་བཞིས་ཤཀྟི་དང་།  ལྕགས་ཀྱུ།  རིན་པོ་ཆེ་དང་ཞགས་པ་འཛིན་པ་ལ་ཚོགས་བདག་དཀར་པོས་འཁྱུད་པའི་
འཁོར་དུ།  རིན་ཆེན་ཕྲེང་བ་མ་སོགས་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  བྱང་དུ་པདྨ་དམར་པོ་འདབ་མ་བརྒྱད་པའི་ལྟེ་བར་ཁྱུ་མཆོག་གི་གདན་སྟེང་དྲག་མོ་དཀར་མོ་ཞལ་གཅིག་པ།  ཕྱག་བཞིས་
རྩེ་གསུམ་དང་ཌཱ་མ་རུ།  ཁ་ཊྭཱཾ་ག་དང་སྦྲུལ་འཛིན་པ་ལ་གཤིན་རྗེ་དམར་པོས་འཁྱུད་པའི་འཁོར་དུ།  གཽ་རཱི་ལ་སོགས་པ་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  བྱང་ཤར་དུ་པདྨ་དཀར་པོ་འདབ་མ་བརྒྱད་པའི་
ལྟེ་བར་སེང་གེའི་གདན་སྟེང་དཔལ་མོ་དཀར་མོ་ཞལ་གཅིག་མ།  ཕྱག་བཞིས་པདྨ་དང་བགྲང་ཕྲེང་།  ཆུ་སྐྱེས་དང་རིན་པོ་ཆེ་འཛིན་པ་ལ།  གདོང་དྲུག་དམར་པོས་འཁྱུད་པའི་འཁོར་དུ།  དཔལ་ལྡན་དཀར་མོ་ལ་
སོགས་པ་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  ནུབ་ཏུ་པདྨ་དམར་པོ་འདབ་མ་བརྒྱད་པའི་ལྟེ་བར་གླང་པོ་ཆེའི་གདན་སྟེང་།  དབང་མོ་སེར་མོ་ཞལ་གཅིག་པ།  ཕྱག་བཞིས་རྡོ་རྗེ་དང་མདའ།  རྡོ་རྗེའི་དྲིལ་
བུ་དང་གཞུ་འཛིན་པ་ལ།  བདེན་བྲལ་ནག་པོས་འཁྱུད་པའི་འཁོར་དུ།  རྡོ་རྗེ་འོད་མ་ལ་སོགས་པ་གཙོ་མོ་དང་མཚུངས་པ་བརྒྱད་ཀྱིས་བསྐོར་བ།  ནུབ་བྱང་དུ་པདྨ་དཀར་པོ་འདབ་མ་བརྒྱད་པའི་ལྟེ་བར་ངང་པའི་གདན་

སྟེང་ཚངས་མ་སེར་མོ་ཞལ་བཞི་པ།  ཕྱག་བཞིས་པདྨ་དང་ཚངས་པའི་དབྱུག་པ།  སྤྱི་བླུགས་དང་པར་བུ་འཛིན་པ་ལ།  ཁྱབ་འཇུག་ནག་པོས་འཁྱུད་པའི་འཁོར་དུ།  སཾ་བི་ཊི་ལ་སོགས་པ་གཙོ་མོ་དང་མཚུངས་
པ་བརྒྱད་ཀྱིས་བསྐོར་བ།  གཙོ་མོ་བརྒྱད་ས་གའི་སྟབས་ཀྱིས་བཞུགས་པར་ཡབ་རྣམས་ས་གའི་སྟབས་ཀྱིས་འཁྱུད་ཅིང་། འཁོར་རྣམས་རོལ་པའི་སྟབས་ཀྱིས་གནས་པ།  གཙོ་འཁོར་ཐམས་ཅད་སྤྱན་གསུམ་
པའོ། །ཕྱག་རྒྱ་ལྔས་བརྒྱན་པའང་།  གསུང་དཀྱིལ་གྱི་སྟེགས་བུ་ལ་མཆོད་པའི་ལྷ་མོ་འདོད་མ་སོ་དྲུག་སྟེ།  ཤར་སྒོའི་གཡས་སུ་དབྱེ་བར་འདོད་མ། གོས་འདོད་མ།  ལུས་ལ་འཕྲུག་པར་འདོད་མ།  མཆིལ་མ་འདོར་བར་
འདོད་མ།  སྐྲོད་པར་འདོད་མ་ལྔ་དང་།  གཡོན་དུ་གདུང་པར་འདོད་མ།  རེག་བྱ་འདོད་མ།  ཡན་ལག་བསྐྱོད་པར་འདོད་མ།  ལྷག་མ་ཟ་བར་འདོད་མ་བཞི་སྟེ།  དེ་དགུ་ལས་གདུང་བར་འདོད་མ་སྔོན་མོ།  
གཞན་བརྒྱད་ནག་མོ་རང་རང་གི་ཕྱག་མཚན་ཐོགས་པའོ། །ལྷོ་སྒོའི་གཡས་སུ་བསྐྱོད་པར་འདོད་མ། ཟས་འདོད་མ།  ལུས་ཀྱི་དྲི་མ་འདོད་མ།  གར་འདོད་མ།  སྐེམ་འདོད་མ་ལྔ་དང་།  གཡོན་དུ་རྒྱུག་
པར་འདོད་མ།  འགུགས་པར་འདོད་མ།  བཤང་གཅི་ཟག་པར་འདོད་མ།  གཡུལ་འདོད་མ་བཞི་སྟེ།  རྒྱུག་འདོད་མ་ལྗང་མོ།  གཞན་བརྒྱད་དམར་མོའོ། །བྱང་སྒོའི་གཡས་སུ་རྒྱས་པར་འདོད་མ།

Page 25-1-48a and 25-1-48b are merged to 25-1-49a and 25-1-49b.
Please see the texts and images of 25-1-49a and 25-1-49b.

Page 25-1-48a and 25-1-48b are merged to 25-1-49a and 25-1-49b.
Please see the texts and images of 25-1-49a and 25-1-49b.

རྒྱན་འདོད་མ། སྟན་འདོད་མ།  རྒྱལ་སྲིད་འདོད་མ།  སྨྲ་བར་འདོད་མ་ལྔ་དང་།  གཡོན་དུ་རོལ་མོ་འདོད་མ།  ཕྱག་འཚལ་འདོད་མ།  རྩོད་པར་འདོད་མ།  བྱིས་པ་བསྡིགས་
པར་འདོད་མ་བཞི་སྟེ།  རོལ་མོ་འདོད་མ་སྔོན་མོ།  གཞན་ཀུན་དཀར་མོའོ། །ནུབ་སྒོའི་གཡས་སུ།  རེངས་པར་འདོད་མ།  དྲི་འདོད་མ། མལ་སྟན་ལ་སྙེ་པར་འདོད་མ།  ཆུ་ལ་རྐྱལ་བར་འདོད་མ།  འཆིང་བར་
འདོད་མ་ལྔ་དང་།  གཡོན་དུ་འཁྲིག་པར་འདོད་མ།  ཕུར་བུས་འདེབས་པར་འདོད་མ།  སེམས་ཅན་བསླུ་བར་འདོད་མ།  སྦྲུལ་འཆིང་བར་འདོད་མ་བཞི་སྟེ། འཁྲིག་པར་འདོད་མ་ལྗང་གུ།  གཞན་ཀུན་སེར་
མོའོ། །དེ་ལྟར་རྣལ་འབྱོར་མ་བརྒྱད་སོ་སོའི་ཐབས་དང་བཅས་པ་ལ།  ལྷ་མོ་དྲུག་ཅུ་རྩ་བཞིས་བསྐོར་ཞིང་འདོད་སྣམ་ལ་མཆོད་པའི་ལྷ་མོ་གཟུངས་མ་འདོད་མ་སོ་དྲུག་དང་བཅས་པའི་གསུང་གི་དཀྱིལ་འཁོར་ཆེན་པོའི་
ལྷ་རྣམས་མངོན་སུམ་བཞིན་དུ་གསལ་བར་གྱུར།  དེ་ནས་སྐུ་ཡི་དཀྱིལ་འཁོར་གྱི་ལྷ་སྣམ་ལ།  ཕྱོགས་བཞིའི་སྒོའི་གཡས་གཡོན་དུ་པདྨ་དམར་པོ་འདབ་མ་ཉེར་བརྒྱད་པ།  མཚམས་བཞིར་པདྨ་དཀར་པོ་
འདབ་མ་ཉེར་བརྒྱད་པ་སྟེ།  དེ་རྣམས་ཀྱང་རིམ་པ་དང་པོར་འདབ་མ་བཞི།  དེ་རྒྱབ་བརྒྱད།  དེ་རྒྱབ་བཅུ་དྲུག་ཅན་གྱི་གདན་གནས་པ་ལས།  ཤར་སྒོའི་གཡས་སུ་པདྨ་དམར་པོ་འདབ་མ་ཉེར་བརྒྱད་པའི་ལྟེ་

བར་ཡི་དྭགས་དམར་པོའི་གདན་གྱི་སྟེང་དུ་སྲིན་པོ་ནག་པོ་ཞལ་གཅིག་པ་ཕྱག་བཞིས་རལ་གྲི་དང་གྲི་གུག ཕུབ་དང་ཐོད་པ་འཛིན་པ་ལ།  སྲིན་མོ་སེར་མོས་འཁྱུད་པའི་འཁོར་དུ།  ཉ་རྡོ་རྗེ་མ་ནས་ཙླྀ་རྡོ་རྗེ་མའི་བར་གྱི་
ནག་པ་ཟླ་བའི་ཚེས་ཀྱི་ལྷ་མོ་ཉེར་བརྒྱད།  སྐུ་མདོག་དང་ཞལ་ཕྱག་ཕྱག་མཚན་རྣམས་གཙོ་བོ་ཇི་ལྟ་བུས་བསྐོར་བ།  ཤར་ལྷོར་པདྨ་དཀར་པོའི་ལྟེ་བར་འདི་མན་གྱི་པདྨ་ཐམས་ཅད་འདབ་མ་ཉེར་བརྒྱད་པ་ཡིན་པ་ཀུན་ལ་ཤེས་
པར་བྱའོ། །རི་དྭགས་ཀྱི་གདན་སྟེང་ང་ལྷ་ནག་པོ་ཞལ་གཅིག་པ།  ཕྱག་བཞིས་དཔག་བསམ་གྱི་ཤིང་དང་ཡོངས་འདུའི་མེ་ཏོག །ཨིནྡྲ་ནཱི་ལ་དང་ཨུཏྤལ་སྔོན་པོ་འཛིན་པ་ལ། རབ་གཏུམ་སེར་མོས་འཁྱུད་པའི་
འཁོར་དུ།  ཙཱ་རྡོ་རྗེ་མ་ནས་ཉླཱྀ་རྡོ་རྗེ་མའི་བར་གྱི་ས་ག་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ།  ལྷོ་སྒོའི་གཡས་སུ་པདྨ་དམར་པོའི་ལྟེ་བར་ལུག་གི་གདན་ལ།  མེ་ལྷ་དམར་པོ་ཞལ་
གཅིག་པ།  ཕྱག་བཞིས་མདུང་དང་དབྱུག་པ།  པདྨ་དང་སྤྱི་བླུགས་འཛིན་པ་ལ་ཆུ་ལྷ་དཀར་མོས་འཁྱུད་པའི་འཁོར་དུ།  ཎ་རྡོ་རྗེ་མ་ནས་ཊླྀ་རྡོ་རྗེ་མའི་བར་གྱི་སྣྲོན་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་
མཚུངས་པས་བསྐོར་བ།  ལྷོ་ནུབ་ཏུ་པདྨ་དཀར་པོའི་ལྟེ་བར་རྨ་བྱའི་གདན་ལ།  གདོང་དྲུག་དམར་པོ་ཞལ་དྲུག་པ།  ཕྱག་བཞིས་ཤཀྟི་དང་མདུང་། ནོར་བུ་དང་མེ་ལོང་འཛིན་པ་ལ།  དཔལ་ཆེན་མོ་དཀར་

མོས་འཁྱུད་པའི་འཁོར་དུ།  ཊཱ་རྡོ་རྗེ་མ་ནས་ཎྻཱྀ་རྡོ་རྗེ་མའི་བར་གྱི་ཆུ་སྟོད་ཟླ་བའི་ཚེས་ཀྱི་ལྷ་མོ་ཉེར་བརྒྱད་དམར་མོ་ཞལ་དྲུག་ཕྱག་བཞི་པ་ཕྱག་མཚན་གཙོ་བོ་དང་མཚུངས་པས་བསྐོར་བ། 
བྱང་སྒོའི་གཡས་སུ་པདྨ་དམར་པོའི་ལྟེ་བར་ཆུ་སྲིན་གྱི་གདན་ལ་ཆུ་ལྷ་རྒྱ་མཚོ་དཀར་པོ་ཞལ་གཅིག་པ།  ཕྱག་བཞིས་ཞགས་པ་དང་རིན་པོ་ཆེ།  སྦྲུལ་ཞགས་དང་།  ཟླ་བ་ནོར་བུ་ཆུ་ཤེལ་འཛིན་པ་ལ།   ཕག་མོ་
དམར་མོས་འཁྱུད་པའི་འཁོར་དུ།  མ་རྡོ་རྗེ་མ་ནས་པླྀ་རྡོ་རྗེ་མའི་བར་གྱི་གྲོ་བཞིན་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ།  བྱང་ཤར་དུ་པདྨ་དཀར་པོའི་ལྟེ་བར་བྱི་བའི་གདན་ལ་ཚོགས་བདག་
དཀར་པོ་ཞལ་གཅིག་པ།  ཕྱག་བཞིས་དགྲ་སྟ་དང་རྡོ་རྗེ།  ཞགས་པ་དང་རིན་པོ་ཆེ་འཛིན་པ་ལ་གཞོན་ནུ་མ་དམར་པོས་འཁྱུད་པའི་འཁོར་དུ།  པཱ་རྡོ་རྗེ་མ་ནས་མླཱྀ་རྡོ་རྗེ་མའི་བར་གྱི་ཁྲུམས་སྟོད་ཟླ་བའི་ཚེས་ཀྱི་
ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ།  ནུབ་སྒོའི་གཡས་སུ་པདྨ་དམར་པོའི་ལྟེ་བར་གླང་པོ་ཆེ་ཡི་གདན་ལ།  དབང་པོ་སེར་པོ་ཞལ་གཅིག་པ།  ཕྱག་བཞིས་རྡོ་རྗེ་དང་མེའི་མདའ།  དྲིལ་བུ་དང་
གཞུ་འཛིན་པ་ལ་ང་ལྷ་ནག་མོས་འཁྱུད་པའི་འཁོར་དུ་ན་རྡོ་རྗེ་མ་ནས་ཏླཱྀ་རྡོ་རྗེ་མའི་བར་གྱི་ཐ་སྐར་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ།  ནུབ་བྱང་དུ་པདྨ་དཀར་པོའི་ལྟེ་བར་ངང་པའི་གདན་ལ། 

མེས་པོ་ཚངས་པ་སེར་པོ་ཞལ་བཞི་པ།  ཕྱག་བཞིས་ཁབ་དང་བགྲང་ཕྲེང་།  པདྨ་དང་སྤྱི་བླུགས་འཛིན་པ་ལ། གློག་མ་ནག་མོས་འཁྱུད་པའི་འཁོར་དུ།  ཏཱ་རྡོ་རྗེ་མ་ནས་རྡོ་རྗེ་མའི་བར་གྱི་སྨིན་དྲུག་ཟླ་བའི་ཚེས་
ཀྱི་ལྷ་མོ་ཉེར་བརྒྱད་སེར་མོ་ཞལ་བཞི་ཕྱག་བཞི་པ་ཕྱག་མཚན་གཙོ་བོ་དང་མཚུངས་པས་བསྐོར་བ།  བྱང་སྒོའི་གཡོན་དུ་པདྨ་དམར་པོའི་ལྟེ་བར་ཁྱུ་མཆོག་གི་གདན་ལ་དྲག་པོ་དབང་ཕྱུག་ཆེན་པོ་སྔོན་པོ་ཞལ་གཅིག་པ། 
ཕྱག་བཞིས་རྩེ་གསུམ་དང་མདའ།  སྦྲུལ་དང་བཅས་པའི་ཁ་ཊྭཱཾ་ག་དང་གཞུ་འཛིན་པར་རི་སྲས་མ་ལྗང་མོས་འཁྱུད་པའི་འཁོར་དུ།  ྈྐ་རྡོ་རྗེ་མ་ནས་སླྀ་རྡོ་རྗེ་མའི་བར་གྱི་མགོ་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་
བོ་དང་མཚུངས་མས་བསྐོར་བ།  ནུབ་སྒོའི་གཡོན་དུ་པདྨ་དམར་པོའི་ལྟེ་བར་གླང་པོ་ཆེ་ཡི་གདན་ལ།  ནོར་གྱི་བདག་པོ་ཛམ་བྷ་ལ་སྔོན་པོ་ཞལ་གཅིག་པ། ཕྱག་བཞིས་ནོར་བུ་དང་བེ་ཅོན་ནེའུ་ལེ་དང་པདྨ་འཛིན་པ་ལ།  
ནོར་གྱི་དབང་མོ་ལྗང་གུས་འཁྱུད་པའི་འཁོར་དུ།  སཱ་རྡོ་རྗེ་མ་ནས་ྈྐླཱྀ་རྡོ་རྗེ་མའི་བར་གྱི་རྒྱལ་གྱི་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ། ཤར་སྒོའི་གཡོན་དུ་པདྨ་དམར་པོའི་ལྟེ་བར་མཁའ་
ལྡིང་གི་གདན་ལ།  ཁྱབ་འཇུག་ལྗང་གུ་ཞལ་གཅིག་པ།  ཕྱག་བཞིས་འཁོར་ལོ་དང་དབྱུག་ཐོ།  པདྨ་དང་སྐྱེ་བ་ལྔ་པའི་དུང་འཛིན་པ་ལ།  དཔལ་མོ་སྔོན་མོས་འཁྱུད་པའི་འཁོར་དུ།  ང་རྡོ་རྗེ་མ་ནས་

ཀླྀ་རྡོ་རྗེ་མའི་བར་གྱི་མཆུ་ཟླ་བའི་ཚེས་ཀྱི་ལྷ་མོ་ཉེར་བརྒྱད་གཙོ་བོ་དང་མཚུངས་པས་བསྐོར་བ།  ལྷོ་སྒོའི་གཡོན་དུ་པདྨ་དམར་པོའི་ལྟེ་བར་མ་ཧེའི་གདན་གྱི་སྟེང་དུ་གཤིན་རྗེ་ལྗང་གུ་ཞལ་གཅིག་
པ།  ཕྱག་བཞིས་དབྱུག་པ་དང་རལ་གྲི ། ལྕགས་སྒྲོག་དང་ཞགས་པ་འཛིན་པ་ལ།  གཤིན་རྗེ་སྔོན་མོས་འཁྱུད་པའི་འཁོར་དུ།  ཀཱ་རྡོ་རྗེ་མ་ནས་ལཱ དླཱྀ་རྡོ་རྗེ་མའི་བར་གྱི་དབོ་ཟླ་བའི་ཚེས་ཀྱི་ལྷ་མོ་ཉེར་བརྒྱད་ལྗང་གུ་ཞལ་
གཅིག་ཕྱག་བཞི་མ་ཕྱག་མཚན་གཙོ་བོ་དང་མཚུངས་པས་བསྐོར་བ།  ཚེས་ལྷ་གཙོ་འཁོར་ཐམས་ཅད་སྤྱན་གསུམ་པ་རིན་པོ་ཆེའི་རྒྱན་སོགས་ལྷ་ཡི་ཆ་ལུགས་ཅན་ཡབ་རྣམས་རྡོར་གདན་ལ།  ཡུམ་རྣམས་པདྨའི་
གདན་གྱིས་འཁྱུད་པ།  འཁོར་རྣམས་རོལ་པའི་སྟབས་ཀྱིས་གནས་པའོ། །ཤར་སྒོའི་ནང་དུ་ཕག་ནག་པོ་བདུན་གྱིས་དྲངས་པའི་ཤིང་རྟ་ལ་ཁྲོ་བོ་དབྱུག་སྔོན་ནག་པོ་ཞལ་གཅིག་པ།  ཕྱག་བཞིས་རལ་གྲི་དང་རྡོ་
རྗེ།  ཕུབ་དང་སྦྲུལ་འཛིན་པ་ལ།  འོད་ཟེར་ཅན་མ་སེར་མོ་སྟོབས་པོ་ཆེ་དང་མཚུངས་པས་འཁྱུད་པ།  ལྷོ་སྒོའི་དབུས་སུ་རྟ་དམར་པོ་བདུན་གྱིས་དྲངས་པའི་ཤིང་རྟ་ལ།  ཁྲོ་བོ་འདོད་པའི་རྒྱལ་པོ་དམར་པོ་ཞལ་
གཅིག་པ།  ཕྱག་བཞིས་མདའ་དང་ལྕགས་ཀྱུ།  གཞུ་དང་ཞགས་པ་འཛིན་པ་ལ།  སྐུལ་བྱེད་མ་དཀར་མོ་མི་གཡོ་བ་ལྟ་བུས་འཁྱུད་པ།  བྱང་སྒོའི་དབུས་སུ་སེང་གེ་དཀར་པོ་བདུན་

གྱིས་དྲངས་པའི་ཤིང་རྟ་ལ།  ཁྲོ་བོ་མི་གཡོ་བ་དཀར་པོ།  ཞལ་གཅིག་པ།  ཕྱག་བཞིས་ཐོ་བ་དང་།  མདུང་།  པདྨ་དང་།  མེ་ལོང་འཛིན་པ་ལ།  ཁྲོ་གཉེར་ཅན་དམར་མོ་འདོད་རྒྱལ་དང་མཚུངས་པས་
འཁྱུད་པ།  ནུབ་སྒོའི་དབུས་སུ་གླང་པོ་ཆེ་སེར་པོ་བདུན་གྱིས་དྲངས་པའི་ཤིང་རྟ་ལ།  སྟོབས་པོ་ཆེ་སེར་པོ་ཞལ་གཅིག་པ།  ཕྱག་བཞིས་འཁོར་ལོ་དང་དབྱུག་པ་དུང་དང་རིན་པོ་ཆེ་འཛིན་པ་ལ།  རྡོ་རྗེ་ལྕགས་
སྒྲོག་མ་ནག་མོ་དབྱུག་སྔོན་ལྟ་བུས་འཁྱུད་པ།  སྟེང་དུ་མཁའ་ལྡིང་ཨ་ནི་ལཱ་ཞེས་པ་ཁྲོ་ཚུལ་ཅན་མདོག་ལྔ་པ།  མིག་གསུམ་པ།  ལུས་རྒྱས་པ་བདུན་གྱིས་དྲངས་པའི་ཤིང་རྟ་ལ།   གཙུག་ཏོར་འཁོར་
ལོས་སྒྱུར་བ་ལྗང་གུ་ཞལ་གཅིག་པ།  ཕྱག་བཞིས་དགྲ་སྟ་དང་རྩེ་གསུམ།  སྦྲུལ་ཞགས་དང་ཁ་ཊྭཱཾ་ག་འཛིན་པ་ལ།  ཤིན་ཏུ་སྔོན་མོ་གནོད་མཛེས་ལྟ་བུས་འཁྱུད་པ།  འོག་ཏུ་སེང་  ཤ་ར་བྷ།  གེ་རྐང་པ་བརྒྱད་པ་སྔོན་
པོ་བདུན་གྱིས་དྲངས་བའི་ཤིང་རྟ་ལ།  གནོད་མཛེས་སྔོན་པོ་ཞལ་གཅིག་པ།  ཕྱག་བཞིས་གྲི་གུག་དང་རྡོ་རྗེ།  ཐོད་པ་དང་དྲིལ་བུ་འཛིན་པ་ལ། དྲག་སྤྱན་མ་ལྗང་མོ་གཙུག་ཏོར་འཁོར་སྒྱུར་ལྟ་བུས་
འཁྱུད་པ།  སྒོ་སྐྱོང་ཁྲོ་བོ་དྲུག་པོ་ཡབ་ཡུམ་ཐམས་ཅད་རབ་ཏུ་ཁྲོས་ཤིང་སྤྱན་གསུམ་པ།  སྦྲུལ་གྱིས་རྒྱན་དང་ལྡན་ཅིང་།  ཡབ་རྣམས་གཡས་བརྐྱངས་དང་ཡུམ་རྣམས་གཡོན་བརྐྱངས་ཀྱི་སྟབས་ཀྱིས་མཉམ་པར་

སྦྱོར་བས་གནས་པའོ། །སྐུ་དཀྱིལ་གྱི་ནང་གི་འདོད་སྣམ་ལ་ཕྱིར་འདོད་མ་སོ་དྲུག་སྟེ།   ཤར་སྒོའི་གཡས་སུ་དབྱེ་བར་མི་འདོད་མ།   གོས་མི་འདོད་མ།   ལུས་ལ་འཕྲུག་པར་མི་འདོད་
མ།  མཆིལ་མ་འདོར་བར་མི་འདོད་མ།   སྐྲོད་པར་མི་འདོད་མ་ལྔ་དང་།   གཡོན་དུ་གདུང་བར་མི་འདོད་མ་སྔོན་མོ།   རེག་བྱ་མི་འདོད་མ།   ཡན་ལག་བསྐྱོད་པར་མི་འདོད་མ།   ལྷག་མ་ཟ་བར་མི་འདོད་མ་
བཞི།   ལྷོ་སྒོའི་གཡས་སུ་བསྐྱོད་པར་མི་འདོད་མ།   ཟས་མི་འདོད་མ།   ལུས་ཀྱི་དྲི་མ་མི་འདོད་མ།  གར་བྱེད་པར་མི་འདོད་མ།   སྐེམས་པར་མི་འདོད་མ་ལྔ།   གཡོན་དུ་རྒྱུག་པར་མི་འདོད་མ་ལྗང་མོ།   
འགུགས་པར་མི་འདོད་མ།   བཤང་གཅི་ཟག་པར་མི་འདོད་མ།   གཡུལ་མི་འདོད་མ་བཞི།   བྱང་སྒོའི་གཡས་སུ་རྒྱས་པར་མི་འདོད་མ།   རྒྱན་མི་འདོད་མ།   སྟན་མི་འདོད་མ།   རྒྱལ་སྲིད་མི་འདོད་མ།   སྨྲ་
བར་མི་འདོད་མ་ལྔ།   གཡོན་དུ་རོལ་མོ་མི་འདོད་མ་སྔོན་མོ།   ཕྱག་འཚལ་བར་མི་འདོད་མ།   རྩོད་པ་བྱེད་པར་མི་འདོད་མ།   བྱིས་པ་བསྡིགས་པར་མི་འདོད་མ་བཞི།   ནུབ་སྒོའི་གཡས་སུ་རེངས་པར་མི་འདོད་མ།  
དྲི་མི་འདོད་མ།  མལ་སྟན་ལ་སྙེ་བར་མི་འདོད་མ།   ཆུ་ལ་རྐྱལ་བར་མི་འདོད་མ།   འཆིང་བར་མི་འདོད་མ་ལྔ་དང་།   གཡོན་དུ་འཁྲིག་པ་མི་འདོད་མ་ལྗང་གུ།   ཕུར་བུས་འདེབས་པར་མི་འདོད་མ།   སེམས་ཅན་

བསླུ་བར་མི་འདོད་མ།   སྦྲུལ་འཆིང་བར་མི་འདོད་མ་བཞི་སྟེ།   སྒོའི་གཡོན་གྱི་དང་པོ་བཞིའི་སྐུ་མདོག་དམིགས་བསལ་བཤད་པ་མ་གཏོགས།   ཤར་གྱི་ཀུན་ནག་མོ།   ལྷོའི་དམར་མོ།   བྱང་གི་དཀར་མོ།   ནུབ་
ཀྱི་སེར་མོ་རྣམས་རང་རང་གི་ཕྱག་མཚན་ཐོགས་པའོ། །སྐུ་དཀྱིལ་གྱི་ཕྱིའི་རྟ་བབས་འོག་གི་སྟེགས་བུ་ལ་ཀླུ་རྣམས་དགོད་པར་བྱ་སྟེ།  ཤར་སྒོའི་གཡོན་དང་གཡས་ཀྱི་སྟེགས་བུ་ལ་ང་གི་དཀྱིལ་འཁོར་ནག་པོ་ཟླུམ་པོ་
ཐིག་ལེས་མཚན་པ་གཉིས་ལ།   ཀླུ་ཆེན་པོ་སྟོབས་ཀྱི་རྒྱུ་དང་།   པདྨ་སྐུ་མདོག་ནག་པོ་ལ།   རིམ་བཞིན་ཅེ་སྤྱང་གདོང་མ་དང་།   མཁའ་ལྡིང་གདོང་མ་སེར་མོས་འཁྱུད་པ།   ལྷོ་སྒོའི་གཡོན་དང་གཡས་ཀྱི་སྟེགས་
བུར་མེ་དཀྱིལ་དམར་པོ་གྲུ་གསུམ་བཀྲ་ཤིས་ཀྱིས་མཚན་པ་གཉིས་ལ།   ཀླུ་ནོར་རྒྱས་དང་དུང་སྐྱོང་དམར་པོ་ལ་སྟག་གདོང་མ་དང་འུག་གདོང་མ་དཀར་མོས་འཁྱུད་པ།   བྱང་སྒོའི་གཡོན་དང་གཡས་ཀྱི་སྟེགས་བུར་ཆུ་དཀྱིལ་
དཀར་པོ་ཟླ་གམ་པདྨས་མཚན་པ་རེ་རེར།   ཀླུ་མཐའ་ཡས་དང་རིགས་ལྡན་དཀར་པོ་ལ།   ཕག་གདོང་མ་དང་བྱ་རྒོད་གདོང་མ་དམར་མོས་འཁྱུད་པ།   ནུབ་སྒོའི་གཡོན་དང་གཡས་སུ་ས་དཀྱིལ་སེར་པོ་གྲུ་བཞི་རྡོ་རྗེས་མཚན་
པ་རེ་ལ།   ཀླུ་འཇོག་པོ་དང་པད་ཆེན་སེར་པོ་ལ།   ཁྱི་གདོང་མ་དང་བྱ་རོག་གདོང་མ་ནག་མོས་འཁྱུད་པ།   སྟེང་དུ་ནམ་མཁའི་དཀྱིལ་འཁོར་ལྗང་གུ་ཟླུམ་པོ་ལ།   ཀླུ་རྒྱལ་བ་ལྗང་གུར་རྡོ་རྗེ་མིག་མ་སྐུ་མདོག་སྔོན་མོས་

འཁྱུད་པ།   འོག་ཏུ་ཡེ་ཤེས་ཀྱི་དཀྱིལ་འཁོར་སྔོན་པོ་ཟླུམ་པོ་ལ་ཀླུ་རྣམ་པར་རྒྱལ་བ་སྔོན་པོར་རོ་ལངས་མ་ཤིན་ཏུ་སྔོན་མོ་ཁ་དོག་ལྗང་གུས་འཁྱུད་པ།   ཀླུ་བཅུ་པོ་ཐམས་ཅད་ཞལ་གཅིག་
སྤྱན་གསུམ་པ།   སྦྲུལ་གྱི་གདེངས་ཀ་ལྡན་པ།   རིན་པོ་ཆེས་བརྒྱན་ཅིང་ལྷ་ཡི་ཆ་ལུགས་ཅན།   ཕྱག་བཞིས་བདུད་རྩིའི་བུམ་པ་དང་རྡོ་རྗེ།   པདྨ་དང་རིན་པོ་ཆེ་འཛིན་པ་ཡབ་ཡུམ་རྡོ་རྗེ་དང་པདྨའི་གདན་གྱིས་
རོལ་པའོ། །དཀྱིལ་འཁོར་གྱི་ཕྱི་རོལ་མེ་ང་གི་ཁོར་ཡུག་གི་དབུས་སུ་དུར་ཁྲོད་ཆེན་པོ་བརྒྱད་གནས་ཏེ།   ཤར་ཕྱོགས་རྩེ་མོས་འབིགས་པའི་དུར་ཁྲོད་དུ།   བསེ་ཡི་སྟེང་དུ་འཁོར་ལོ་རྩིབས་བརྒྱད་དམར་པོའི་
ལྟེ་བར་ཁྱི་གདོང་མ་ནག་མོར་འཇོག་པོ་སེར་པོས་འཁྱུད་པ།   ཤར་ལྷོར་ལྷག་མ་ཅན་གྱི་དུར་ཁྲོད་དུ་བྷེ་རུ་ཎྚའི་སྟེང་དུ་འཁོར་ལོ་རྩིབས་བརྒྱད་དཀར་པོའི་ལྟེ་བར།   ཁྭ་གདོང་ནག་མོར་པད་ཆེན་སེར་པོས་འཁྱུད་
པ།   ལྷོ་ཕྱོགས་རོ་བསྲེག་པའི་དུར་ཁྲོད་དུ་དོམ་གྱི་སྟེང་དུ་འཁོར་ལོ་རྩིབས་བརྒྱད་དམར་པོའི་ལྟེ་བར།   ཕག་གདོང་དམར་མོར་མཐའ་ཡས་དཀར་པོས་འཁྱུད་པ།   ལྷོ་ནུབ་དྲག་པོའི་གཡུལ་གྱི་དུར་ཁྲོད་དུ་ཁྲུང་ཁྲུང་
གི་སྟེང་དུ་འཁོར་ལོ་རྩིབས་བརྒྱད་དཀར་པོའི་ལྟེ་བར།   བྱ་རྒོད་གདོང་མ་དམར་མོ་ལ་རིགས་ལྡན་དཀར་པོས་འཁྱུད་པ།   བྱང་ཕྱོགས་རུལ་བ་དང་བཅས་པའི་དུར་ཁྲོད་དུ།   འབྲི་ཡི་སྟེང་དུ་འཁོར་ལོ་དམར་པོ་

རྩིབས་བརྒྱད་པའི་ལྟེ་བར།   སྟག་གདོང་དཀར་མོར་ནོར་རྒྱས་དམར་པོས་འཁྱུད་པ།   བྱང་ཤར་བྱིས་པ་ཤི་བའི་དུར་ཁྲོད་དུ།   བྱ་མ་བྱིའི་སྟེང་དུ་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་འུག་གདོང་མ་དཀར་
མོར་དུང་སྐྱོང་དམར་པོས་འཁྱུད་པ།   ནུབ་ཕྱོགས་རྣག་གི་དྲི་ཡི་དུར་ཁྲོད་དུ་སེང་གེའི་གདན་ལ་འཁོར་ལོ་དམར་པོ་རྩིབས་བརྒྱད་པའི་ལྟེ་བར།   ཅེ་སྤྱང་གདོང་མ་སེར་མོར་སྟོབས་རྒྱུ་ནག་པོས་འཁྱུད་པ།   ནུབ་བྱང་
སྦྲུལ་གྱིས་ཟོས་པའི་དུར་ཁྲོད་དུ་མིག་སྔོན་གྱི་གདན་སྟེང་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་མཁའ་ལྡིང་གདོང་མ་སེར་མོ་ལ་པདྨ་ནག་པོས་འཁྱུད་པ།   སྟེང་གི་ཕྱོགས་སུ་ཤིང་རྟ་ལྗང་གུ་ལ་སྔོན་མོ་ལྗང་
གུར་རྣམ་རྒྱལ་སྔོན་པོས་འཁྱུད་པ།   འོག་གི་ཕྱོགས་སུ་ཤིང་རྟ་སྔོན་པོ་ལ་རྡོ་རྗེའི་མིག་མ་སྔོན་མོར་རྒྱལ་བ་ལྗང་གུས་འཁྱུད་པ།   དེ་ལྟར་རབ་གཏུམ་མ་བཅུ་པོ་ཀུན་ཀྱང་ཞལ་གཅིག་སྤྱན་གསུམ།   ཕྱག་གཉིས་
གྲི་གུག་དང་ཐོད་པ་འཛིན་པ།   གཅེར་བུ་ཕྱག་རྒྱ་ལྔས་བརྒྱན་ཅིང་།   མི་མགོའི་ཕྲེང་བ་མགུལ་དུ་འཕྱངས་པ།   ཟླུམ་པོའི་སྟབས་ཀྱིས་བཞུགས་པར་ཀླུ་བཅུས་ཟླུམ་པོའི་སྟབས་ཀྱིས་འཁྱུད་པའོ། །གཞན་
ཡང་དུར་ཁྲོད་ཀྱི་ཐ་མར་རླུང་དཀྱིལ་ལ་གནས་པའི་གཟའ་དང་རྒྱུ་སྐར་ཕྱོགས་སྐྱོང་དང་ཞིང་སྐྱོང་།  དྲང་སྲོང་དང་གྲུབ་པ་དགའ་བྱེད་དབང་ཕྱུག་དང་།   ནག་པོ་ཆེན་པོ་དང་དྲིལ་བུའི་རྣ་བ་དང་།   བྷྲཱིཾ་གི་ཎ་ལ་སོགས་

པ་འབྱུང་པོ་བྱེ་བ་ཕྲག་ཕྱེད་བཞི་དང་བཅས་པ་གནས་པའོ། །དེ་ལྟར་ལྷ་ཆེན་པོ་བཅུ་གཉིས་སོ་སོའི་ཤེས་རབ་མ་དང་བཅས་པའི་འཁོར་དུ་ཚེས་ཀྱི་ལྷ་མོ་རྣམས་ཀྱིས་བསྐོར་བའི་ཚེས་ལྷ་སུམ་
བརྒྱ་དྲུག་ཅུ་དང་།   འདོད་སྣམ་ལ་ཕྱིར་འདོད་མ་སོ་དྲུག སྒོ་སྐྱོང་ཁྲོ་དྲུག་ཡབ་ཡུམ།   ཕྱི་རོལ་གྱི་སྟེགས་བུ་དང་སྟེང་འོག་ཏུ་ཀླུ་བཅུ་ཡབ་ཡུམ།   དུར་ཁྲོད་ཀྱི་ས་གཞི་དང་སྟེང་འོག་ཏུ་རབ་གཏུམ་མ་བཅུ་
སོ་སོའི་ཐབས་ཀྱིས་འཁྱུད་པ།  གཞན་ཡང་འབྱུང་པོའི་ཚོགས་དང་བཅས་པའི་སྐུའི་དཀྱིལ་འཁོར་ཆེན་པོའི་ལྷ་རྣམས་ཡོངས་རྫོགས་སུ་གསལ་བར་གྱུར།   ལས་རྒྱལ་མཆོག་གི་སྐབས་འདིར་ཡང་དམ་ཚིག་གི་
དཀྱིལ་འཁོར་རྣམས་མི་བསྡུ་བར་མངལ་ནས་ལྷ་སྤྲོས་པ་དེ་སོ་སོར་བསྟིམ་པར་མཛད་པའང་ཡོད་མོད་བསྡུས་ནས་སླར་བསྐྱེད་པ་འདི་ཤིན་ཏུ་ལེགས་ཤིང་རྒྱུད་ཀྱི་དགོངས་པར་གནས།   སྤྲོས་པ་ལ་དགའ་ན་གཙོ་བོ་ས་བོན་ཕྱག་མཚན་ཙམ་ལས་བསྐྱེད་ཅིང་མི་
བསྐྱོད་པའི་ཅོད་པན་ཅན།   རྡོར་སེམས་སྤྲོས་ཏེ་རང་ལ་བསྟིམ་པ་ཙམ་མ་གཏོགས།   གཞན་དཀྱིལ་འཁོར་རྒྱལ་མཆོག་གི་སྐབས་ནས་བསྟན་པ་བཞིན་བསྐྱེད་པར་བྱས་ཀྱང་ཆོག་ལ།   ལྷ་རེ་རེ་བཞིན་དུ་ཞལ་ཕྱག་ཕྱག་མཚན་གསལ་འདེབས་སྦྱར་བར་
འདོད་ནའང་དེ་ལྟར་བྱ།   ཐུགས་དཀྱིལ་གྱི་སྐབས་སུ་ལྷ་ཡབ་ཟུང་རེ་དང་ཡུམ་ཟུང་རེ་མཉམ་བསྐྱེད་བྱས་ནས་ཕན་ཚུན་འཁྱུད་པ་ཕྱོགས་གཉིས་སུ་འགོད་པ་ལྟར་རང་བློར་གང་བདེ་བསྒོམ་རུང་མོད་ཀྱི།   སྒོམ་དོན་བློ་ལ་འཆར་བདེ་བའི་སླད་དུ་འདིར་ནི་

སྒོམ་ལུགས་ཕལ་ཆེར་ལུགས་འདིའི་བཀའ་བབ་རྗེ་བཙུན་ཇོ་ནང་པའི་སྒྲུབ་ཐབས་རྣམས་དང་མཚུངས་པར་བྱས་ཤིང་།   དེ་དང་བརྗོད་ཚུལ་ཅུང་མི་འདྲ་བ་འགའ་ཡང་ཡོད་མོད།  དོན་དུ་རྒྱ་བོད་ཀྱི་ལུགས་འདིའི་ཤིང་རྟ་ཆེན་པོ་རྣམས་ཀྱི་དགོངས་པ་རྨ་མེད་པ་གསལ་
བར་བྱས་པ་ཡིན་ནོ། །གསུམ་པ་དཀྱིལ་འཁོར་དེ་དག་གི་རྣམ་དག་དྲན་པ་ནི།   རང་བཞིན་གྱིས་རྣམ་པར་དག་པ་ངོ་བོ་ཉིད་ཀྱི་སྐུ་བདེ་བ་ཆེན་པོའི་དཀྱིལ་འཁོར།   ཐུགས་དང་གསུང་དང་སྐུ་ཡི་དཀྱིལ་འཁོར་ནི་ཆོས་ལོངས་
སྤྲུལ་པའི་སྐུའོ། །ལྷ་རྣམས་ཀྱི་དབང་དུ་བྱས་ན།   བདེ་གཤེགས་ཡབ་ཡུམ་དཔག་བསམ་གྱི་ཤིང་སོགས་བཞི་དང་བུམ་པ་རྣམས་ནི་དག་པའི་སྐུའོ། །བྱང་སེམས་ཡབ་ཡུམ་དང་ཁྲོ་བོ་ཡབ་ཡུམ་རྣམས་ནི་ཆོས་
ཀྱི་སྐུའོ། །རྣལ་འབྱོར་མ་རྣམས་ནི་ལོངས་སྤྱོད་རྫོགས་པའི་སྐུའོ། །ལྷ་ཆེན་བཅུ་གཉིས་ཡབ་ཡུམ།   ཀླུ་དང་རབ་གཏུམ་མ་རྣམས་ནི་སྤྲུལ་པའི་སྐུའོ། །ཐུགས་དཀྱིལ་ཁོ་ནའི་ཡང་གཙོ་བོ་ཡབ་ཡུམ་ནུས་
མ་ཤིང་སོགས་དང་བུམ་པ་རྣམས་ནི་ལྷན་ཅིག་སྐྱེས་པའི་སྐུའོ། །བདེ་གཤེགས་ཡབ་ཡུམ་དང་།   སེམས་དཔའ་སེམས་མ་རྣམས་དང་ཁྲོ་བོ་ཡབ་ཡུམ་རྣམས་རིམ་པར་ཆོས་ཀྱི་སྐུ་ལ་སོགས་པའོ། །གསུང་དང་
སྐུ་དཀྱིལ་ལས།   ཙ་མུཎྚི་སོགས་ལྷན་སྐྱེས་དག་པའི་སྐུ་དང་།   ལྷ་སོགས་ཆོས་སྐུ།   སྐུ་རྣམས་ལོངས་སྤྱོད་རྫོགས་སྐུ།   གཏུམ་མོ་རྣམས་སྤྲུལ་པའི་སྐུའོ། །ཕྱི་རོལ་དུ་དབྱུག་གུ་དང་ཉིན་མཚན་དང་

ཞག་དང་ཟླ་བ་ལོ་ཡི་འཕོ་བས་རིམ་པར་དབྱེ་བ་སོགས་ཀྱིས་དག་པས་འཁོར་གྱི་ལྷ་རྣམས་ཀྱི་ཁྱབ་བྱེད་གཉིས་སུ་མེད་པ་དཔལ་ལྡན་རྡོ་རྗེ་ཅན་ཡབ་ཡུམ་ནི་བརྟན་གཡོ་ཀུན་ལ་ཁྱབ་པའི་ཆོས་
ཉིད་ཡིན་ཏེ་འགྱུར་མེད་ཀྱི་བདེ་བ་དང་རྣམ་ཀུན་མཆོག་ལྡན་གྱི་སྟོང་པ་ཉིད་དབྱེར་མེད་པའོ། །རང་གི་སྙིང་གའི་པད་མར་རྩ་ཡི་འཁོར་ལོ་ལ་གནས་པའི་ང་དག་པའི་དབང་གིས་དུ་བ་ལ་སོགས་པའི་ནུས་མ་རྣམས་སོ། །
ལས་ཀྱི་ང་གིས་བསྐྱེད་པའི་ཉོན་མོངས་པ་མཐའ་དག་ཟིལ་གྱིས་གནོན་པའི་ཕྱིར་ཞབས་གཉིས་ཀྱིས་བདུད་དང་དྲག་པོ་མནན་པ།   གནས་སྐབས་རྣམ་བཞི་དག་པའི་རྡོ་རྗེ་བཞི་ཡི་ངོ་བོ་ཆོས་ཀྱི་དུང་སོགས་བཞི།   ཁུ་རྡུལ་
སོགས་འགག་པའི་བུམ་པ་བཅུ།   འདུ་བྱེད་རྣམ་པར་དག་པའི་དོན་གྲུབ།   ཚོར་བ་དྲི་མེད་ནོར་བུའི་ཕྱག་སྟེ་རིན་འབྱུང་།  འདུ་ཤེས་སྣང་མཐའ།   གཟུགས་འཁོར་ལོ་ཅན་རྣམ་སྣང་།   རྣམ་པར་ཤེས་པ་མི་བསྐྱོད་
པའི་ངོ་བོ་བཅོམ་ལྡན་འདས།   དེ་བཞིན་དུ་ཁམས་དྲུག་རྣམ་པར་དག་པ་ཡུམ་ཆེན་དྲུག དབང་པོ་དྲུག སེམས་དཔའ་དྲུག ཡུལ་དྲུག་ནི་གཟུགས་རྡོ་རྗེ་མ་སོགས་དྲུག ཁ་དང་རྐང་ལག་རྐུབ་ཀྱི་གནས་
བཞི་དང་།  སླར་ཡང་ལས་ཀྱི་དབང་པོ་ལྔ་དང་།   འདོམ་དབང་ལ་ཁུ་བ་འཕོ་བ་ཡེ་ཤེས་ཀྱི་ཁམས་ལོགས་སུ་ཕྱེ་བ་ཡུལ་དང་བཅས་པ་རྣམ་པར་དག་པ་སྒོ་སྐྱོང་ཁྲོ་བོ་བཅུ་ཡབ་ཡུམ།   ཐུན་བརྒྱད་དག་པའི་ཙ་རྩི་ཀ་

སོགས་བརྒྱད།   དུས་སྦྱོར་གྱི་འཕོ་བའི་མཚམས་དང་བཅས་པའི་དབྱུག་གུ་དྲུག་ཅུ་རྩ་བཞི་དག་པའི་རྣལ་འབྱོར་མ་རེ་བཞི།   ལུས་ཀྱི་ཚིགས་དང་ཚིགས་ཕྲན་དང་དུས་ཀྱི་དབང་དུ་དབུགས་དང་ཆུ་ཚོད་ཞག་གི་ཆ་ཡི་རང་
བཞིན་ཟླ་བ་བཅུ་གཉིས་དག་པའི་ལྷ་ཆེན་པོ་ཡབ་ཡུམ་དང་བཅས་པའི་ཚེས་ལྷ་སུམ་བརྒྱ་དྲུག་ཅུ་སོགས་དང་།  ལུས་ཀྱི་བྱ་བ་རྣམ་པར་དག་པའི་འདོད་མ་དང་ཕྱིར་འདོད་མའི་ཚོགས་དང་།  སྐྲ་སོགས་སྤུ་དང་བ་སྤུ་
དག་པའི་གྲུབ་པ་དང་འབྱུང་པོའི་ཚོགས་དང་བཅས་པའོ། །གསང་བའི་འཁོར་ལོའི་རྩ་འདབ་དང་གྲངས་མཚུངས་པར་ཕྱོགས་མཚམས་ཀྱི་ཀླུ་དང་གཏུམ་མོ་བརྒྱད་བརྒྱད་ཀྱི་ངོ་བོར་རྣམ་པར་དག་པ་ལྟེ་བའི་རྩ་འདབ་དང་དེ་ལ་
གནས་པའི་ང་རྣམ་པར་དག་པའི་རྣལ་འབྱོར་མ་ཡི་ཚོགས།   སྙིང་གའི་རྩ་འདབ་རྣམ་པར་དག་པའི་ནུས་མ་བརྒྱད།   མགྲིན་པའི་རྩ་འདབ་རྣམ་པར་དག་པའི་བྱང་ཆུབ་སེམས་དཔའ་དང་སྒོ་སྐྱོང་ཁྲོ་བོ་བཞི་ཡབ་ཡུམ།   
སྤྱི་བོའི་རྩ་འདབ་རྣམ་པར་དག་པའི་བདེ་གཤེགས་ཡབ་ཡུམ་བཅུ་དྲུག ལུས་ཀྱི་འཁོར་ལོ་ཚིགས་ཆེན་བཅུ་གཉིས་དང་།   བྱ་བའི་འཁོར་ལོ་སོར་ཚིགས་རྣམས་ཀྱི་རྩ་འདབ་དག་པའི་ཚེས་ལྷ་དག་རབ་གཏུམ་མ་རྣམས་དང་
གཙུག་ཏོར་དང་རྡོ་རྗེ་ནོར་བུའི་རྩ་འདབ་རྣམ་པར་དག་པའི་མི་བསྐྱོད་པ་དང་རྡོར་སེམས་ཡབ་ཡུམ་སྟེ།   མདོར་ན་ཕྱི་འཇིག་རྟེན་གྱི་བཀོད་པ།  རླུང་ལ་སོགས་པའི་དཀྱིལ་འཁོར་དང་རི་གླིང་ལྷུན་པོ་ལྷ་དང་མིའི་གནས་སོགས་

དང་།   ལོ་ཟླ་ཞག་དུས་ཀྱི་ཆ་རྣམས་དང་།   ནང་དུ་ལུས་ཀྱི་ཁམས་རྣམས་དང་རྩ་དང་རླུང་གི་ཚོགས་དང་།   དེ་ལ་བརྟེན་པའི་ཀུན་ཏུ་རྟོག་པ་ཐམས་ཅད་རང་བཞིན་གྱིས་རྣམ་པར་དག་པའི་དཀྱིལ་
འཁོར་གྱི་འཁོར་ལོ་རྟེན་དང་བརྟེན་པར་བཅས་པ།   བྱང་ཕྱོགས་དང་ཕར་ཕྱིན་རྣམ་ཐར་ལ་སོགས་པའི་ཟག་པ་མེད་པའི་ཆོས་ཀྱི་བདག་ཉིད་དུ་གྱུར་པའི་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ཀྱི་རང་བཞིན་མཉམ་པ་ཉིད་དུ་
གནས་པའོ། །བཞི་པ་ཡེ་ཤེས་ཀྱི་འཁོར་ལོ་དགུག་ཅིང་བསྟིམ་པ་ནི།   རང་གི་སྙིང་གར་ཧུཾ་ལས་རྡོ་རྗེ་སྔོན་པོ་རྩེ་ལྔ་པ།  དེ་ཡོངས་སུ་གྱུར་པ་ལས་རྡོ་རྗེ་ཤུགས་དུས་མཐའི་སྤྲིན་གྱི་མདོག་ཅན་ཞལ་བཞི་པ།   འོད་ཟེར་སྔོན་
པོ་དང་ལྡན་པ་འཇིགས་པའི་སྐུ།   རབ་ཏུ་བཞད་ཅིང་མཆེ་བ་ཕྱེད་གཙིགས་པ།   སྒྲ་དྲག་པོ་སྒྲོགས་པ།   སྤྱན་བཅུ་གཉིས་པ།   ཕྱག་ཉེར་དྲུག་པ།   ཐབས་དང་ཤེས་རབ་ལས་བྱུང་བ་གཙོ་བོ་བཞིན་དུ་མཚོན་ཆ་
རྣམས་དང་བཅས་པ།   གླང་པོའི་པགས་པའི་གོས་ཅན་ཕྱག་རྒྱ་ལྔ་དང་ལྡན་ཞིང་མི་བསྐྱོད་པའི་དབུ་རྒྱན་ཅན།   ཐོད་པ་ལྔ་དང་མགོ་ཕྲེང་དང་སྦྲུལ་གྱིས་བརྒྱན་པ།   ཞབས་གཉིས་པ་རྐང་པ་བརྒྱད་པས་དྲངས་པའི་ཤིང་
རྟ་ལ་གནས་པ་ནམ་མཁའི་ཁམས་སུ་སྤྲོས་ཏེ།   འཁོར་ལོའི་དབང་ཕྱུག་གི་ལྟེ་བར་རྡོ་རྗེ་ལྕགས་ཀྱུས་བཏབ་ཅིང་།   ཕྱག་ཉེར་བཞི་པོ་རྣམས་རྡོ་རྗེ་ཞགས་པས་བཅིངས་ནས་མཚོན་ཆ་ལྷག་མ་རྣམས་ཀྱིས་བསྡིགས་ཏེ་

འཁོར་བཅས་གཞལ་ཡས་ཁང་དང་བཅས་པ་མདུན་གྱི་ནམ་མཁར་སྤྱན་དྲངས་པར་གྱུར།   ལྕགས་ཀྱུའི་ཕྱག་རྒྱ་བཅས།   ཨོཾ་ཤྲཱི་ཀཱ་ལ་ཙཀྲ་ས་པ་རི་ཝཱ་ར་བཛྲ་བྷེ་ར་ཝ་ཨཱ་ཀརྵཱ་ཡ་ཛཿ ཞེས་པས་དགུག་བཀུག་པར་བྱས་ཏེ།   ཁྲོ་བོའི་
དབང་པོ་སླར་རང་ཉིད་ལ་ཞུགས་པར་གྱུར།  མདུན་གྱི་ལྷ་ལ།   ཨོཾ་ཤྲཱི་ཀཱ་ལ་ཙཀྲ་ས་པ་རི་ཝཱ་ར་བཛྲ་གནྡྷ྄ཾ་པྲ་ཏཱི་ཙྪ་ན་མཿ དེ་བཞིན།  བཛྲ་པུཥྤཾ་པྲ་ཏཱིཙྪ་སོགས་སྦྱར་ཏེ།   བཛྲ་དྷཱུ་པཾ།   བཛྲ་དཱི་པཾ།   བཛྲ་ནི་ཝི་དྱཾ།   བཛྲ་ཨཀྵ་ཏཾ།   བཛྲ་
ལཱ་སྱཾ།   བཛྲ་ཧཱ་སྱཾ།   བཛྲ་ཝཱ་དྱཾ།   བཛྲ་ནྲྀ་དྱཾ།   བཛྲ་གཱི་ཏཾ།   བཛྲ་ཀཱ་མཾ་པྲ་ཏཱི་ཙྪ་ན་མཿ ཞེས་ལྷ་མོ་བཅུ་གཉིས་ཀྱིས་མཆོད་ནས།   རྡོ་རྗེའི་ཕྱག་རྒྱ་བཅས་ཏེ།   པྲཛྙཱནྟ་ཀ་ཧཱུཾ།   ཞེས་བརྗོད་པས།   ཤེས་རབ་མཐར་བྱེད་ཀྱིས་དམ་ཚིག་པ་ལ་གཞུག 
ཞགས་པའི་ཕྱག་རྒྱ་དང་བཅས།   ཡ་མཱནྟ་ཀ་བཾ།   ཞེས་བརྗོད་པས།   གཤིན་རྗེ་མཐར་བྱེད་ཀྱིས།   དབྱེར་མེད་པར་བཅིངས།  དྲིལ་བུའི་ཕྱག་རྒྱ་བཅས་ཏེ།   པདྨཱནྟ་ཀ་ཧོཿ ཞེས་བརྗོད་པས་པདྨ་མཐར་བྱེད་ཀྱིས་མཉེས་པར་བྱས།  དབྱུག་པའི་ཕྱག་རྒྱ་དང་བཅས།   བིགྷྣཱནྟ་
ཀ་ཧི།   ཞེས་བརྗོད་པས་བགེགས་མཐར་བྱེད་ཀྱིས་རོ་མཉམ་དུ་བྱས་པར་བསམ་མོ། །དེ་ལྟར་ཡང་གཙོ་བོ་ཡབ་ཡུམ་ལ་གཙོ་བོ་ཡབ་ཡུམ་སོགས་ལྷ་སོ་སོར་སོ་སོ་དང་།   གཞལ་ཡས་ཁང་ལ་གཞལ་ཡས་ཁང་ཐིམ་སྟེ།   མདོར་ན་རྟེན་
དང་བརྟེན་པ་ཇི་ལྟར་སྣང་བའི་དམ་ཚིག་པ་རྣམས་ལ་ཡེ་ཤེས་པ་རོ་མཉམ་པར་བསམ་མོ། །ལྔ་པ་སྐུ་གསུང་ཐུགས་སུ་བྱིན་གྱིས་བརླབ་ཅིང་དབང་བསྐུར་བ་ནི།  ལྷ་རྣམས་ཀྱི་དཔྲལ་བར་ཟླ་དཀྱིལ་ལ་ཨོཾ།   མགྲིན་པར་ཉི་མ་ལ་ཨཱཿ

སྙིང་གར་སྒྲ་གཅན་ལ་ཧཱུཾ།   ལྟེ་བར་དུས་མེ་ལ་ཧོ།   རྣམས་ཀྱིས་རྒྱས་གདབ་པ་ཐུགས་ཀྱི་རྒྱས་གདབ་ཏུ་གསུངས།   གསང་བར་སྭཱ།   གཙུག་ཏོར་དུ་ཧཱ།   རྡོ་རྗེ་ནོར་བུའི་རྩེ་མོར་ཨ་ཡེ་ཤེས་ཀྱི་རྒྱས་གདབ་
པོ། །སླར་ཡང་ལྟེ་བར་ས་དཀྱིལ་ལ་ལྀ།   སྙིང་གར་ཆུ་ལ་ཨུ།   མགྲིན་པར་མེ་ལ་རྀ།   དཔྲལ་བར་ང་ལ་ཨི།   གཙུག་ཏོར་དུ་ནམ་མཁའ་ལ་ཨ་སྟེ་རང་བྱུང་གི་དབྱངས་ལྔ་གསུང་གི་རྒྱས་གདབ་བོ། །སྐུ་ཡི་རྒྱས་
གདབ་ནི།   དཔྲལ་བར་ཨ་ལས་ཟླ་དཀྱིལ་ལ།   ཨོཾ་ལས་འཁོར་ལོ་དཀར་པོ་རྩིབས་བརྒྱད་པ་ཡོངས་སུ་གྱུར་པ་ལས།   སྐུ་རྡོ་རྗེ་ཞལ་གསུམ་ཕྱག་དྲུག་པ།  སྐུ་མདོག་དང་རྩ་བའི་ཞལ་དཀར་པོ།   གཡས་ནག་
ཅིང་གཡོན་དམར་བ།  གཡས་གསུམ་འཁོར་ལོ་རྡོ་རྗེ་པདྨ།   གཡོན་གསུམ་རལ་གྲི་དྲིལ་བུ་ནོར་བུ་འཛིན་ཅིང་རང་འདྲའི་ཡུམ་དང་བཅས་པ།   མགྲིན་པར་ར་ལས་ཉི་དཀྱིལ་ལ།   ཨཱ་ལས་པདྨ་དམར་པོ་འདབ་བརྒྱད་
ཡོངས་སུ་གྱུར་པ་ལས་གསུང་རྡོ་རྗེ་དམར་པོ།   དམར་དཀར་ནག་པའི་ཞལ་གསུམ་པ།   ཕྱག་དྲུག་གཡས་གསུམ་པདྨ་རྡོ་རྗེ་འཁོར་ལོ།   གཡོན་གསུམ་ནོར་བུ་དྲིལ་བུ་རལ་གྲི་འཛིན་ཅིང་རང་འདྲའི་ཡུམ་དང་བཅས་
པ།   སྙིང་གར་ཨཾ་ལས་སྒྲ་གཅན་གྱི་དཀྱིལ་འཁོར་ལ།   ཧུཾ་ལས་བྱུང་བའི་རྡོ་རྗེ་ནག་པོ་ཡོངས་གྱུར་ཐུགས་རྡོ་རྗེ་ནག་པོ།  ནག་དམར་དཀར་བའི་ཞལ་གསུམ་པ།   ཕྱག་དྲུག་གི་གཡས་གསུམ་རྡོ་རྗེ་འཁོར་ལོ་

པདྨ།   གཡོན་གསུམ་དྲིལ་བུ་རལ་གྲི་ནོར་བུ་འཛིན་པ་རང་འདྲའི་ཡུམ་དང་བཅས་པ་རྣམས་འཁོད་པ་ལས།   རང་འདྲ་ནམ་མཁའི་ཁམས་གང་བ་སྤྲོས་ཏེ་སྐུ་གསུང་ཐུགས་རྡོ་རྗེས་འདུལ་བའི་སེམས་ཅན་རྣམས་ལ་ཆོས་བསྟན་
ནས།   སླར་ཡང་རང་གི་མདུན་གྱི་ནམ་མཁར་བཞུགས་པ་ལ།   བཛྲ་གནྡྷཾ་སོགས་ཀྱིས་མཆོད་ནས།   དཔལ་ལྡན་སྐུ་གསུང་ཐུགས་ཀྱི་རྡོ་རྗེ་འཛིན། །མི་ཕྱེད་རྡོ་རྗེ་གསུམ་དུ་རབ་བསྒོམས་པས། །སྐུ་གསུང་ཐུགས་ཀྱི་རྡོ་
རྗེ་ཅན་གྱིས་ནི། །དེང་བདག་བྱིན་གྱིས་བརླབ་པའི་གནས་སུ་མཛོད། །ཅེས་གསོལ་བ་བཏབ་པས་སྐུ་དང་གསུང་དང་ཐུགས་རྡོ་རྗེའི་རིགས་ཀྱི་ལྷ་མོ་རྣམས་ཀྱིས་བུམ་པས་དབང་བསྐུར་ཞིང་།   རྡོ་རྗེ་གསུམ་གྱི་ལྷ་ཚོགས་
རྣམས་ཀྱིས་བྱིན་གྱིས་བརླབས་ཏེ་རང་གི་གནས་གསུམ་དུ་འདུས་ཤིང་འཁོད་པར་བསམས་ལ།  ཕྱོགས་བཅུར་བཞུགས་པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་པས། །སྐུ་ཡི་རྡོ་རྗེ་ཅན་གྱིས་ནི། །
དེང་བདག་བྱིན་གྱིས་བརླབ་པར་མཛོད། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་བ་ཨཱཏྨ་ཀོ྅ཧཾ།   ཕྱོགས་བཅུར་བཞུགས་པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་པས། །གསུང་གི་རྡོ་རྗེ་ཅན་གྱིས་ནི། །
དེང་བདག་བྱིན་གྱིས་བརླབ་པར་མཛོད། །ཨོཾ་སརྦ་ཏ་ཐཱ་ག་ཏ་ཝཱཀ་བཛྲ་སྭ་བྷཱ་བ་ཨཱཏྨ་ཀོ྅ཧཾ།   ཕྱོགས་བཅུར་བཞུགས་པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་པས། །ཐུགས་ཀྱི་རྡོ་རྗེ་ཅན་གྱིས་ནི། །

དེང་བདག་བྱིན་གྱིས་བརླབ་པར་མཛོད། །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་ཨཱཏྨ་ཀོ྅ཧཾ།   ཞེས་བརྗོད་པས་སྒོ་གསུམ་སྐུ་གསུང་ཐུགས་རྡོ་རྗེའི་བདག་ཉིད་དུ་གྱུར་པར་བསམ་མོ། །བསྡུ་ན་དབང་བསྐུར་
བ་འདི་ཙམ་གྱིས་ཆོག་པར་དམ་པ་རྣམས་བཞེད།   རྒྱས་པར་བྱེད་ན།   བཤད་མ་ཐག་པ་ནི་ཁུ་བའི་ཆོས་ལས།   ཐབས་རིགས་གསུམ་གྱིས་བྱིན་གྱིས་བརླབས་པ་ཡིན་ལ།   རྡུལ་དང་ཁུ་བའི་ཆོས་ལས་ཤེས་རབ་རིགས་དྲུག་གི་བྱིན་གྱིས་བརླབ་པ་ནི།   རང་གི་དཔྲལ་
བར་ཨོཾ་ལས་སྐུ་རྡོ་རྗེ།   མགྲིན་པར་ཨཱཿལས་གསུང་རྡོ་རྗེ།   ཐུགས་ཀར་ཧཱུྃ་ལས་ཐུགས་རྡོ་རྗེ།   ཤེས་རབ་མའི་ལྟེ་བར་ཧོཿལས་སྐུ་རྡོ་རྗེ།   གསང་བར་སྭཱ་ལས་གསུང་རྡོ་རྗེ།   གཙུག་ཏོར་དུ་ཧཱ་ལས་ཐུགས་རྡོ་རྗེ་རྣམས་
རང་རང་གི་ཤེས་རབ་མ་དང་བཅས་པ་འཁོད་པ་ལས།  སྤྲོས་པའི་ལྷ་ཚོགས་ནམ་མཁའ་གང་བ་རྣམས་ཀྱིས།   སྐུ་གསུང་ཐུགས་ཀྱི་གདུལ་བྱ་ལ་ཆོས་བསྟན་ནས་སླར་རང་གི་མདུན་མཁར་འཁོད་པ་ལ།   བཛྲ་གནྡྷཾ་སོགས་
ཀྱིས་མཆོད་ནས།   སྐུ་གསུང་ཐུགས་རྡོ་རྗེ་འཛིན་པས་བདག་ལ་དབང་བསྐུར་དུ་གསོལ། །ཞེས་གསོལ་བ་བཏབ་པས།   སྐུ་གསུང་ཐུགས་ཀྱི་རིགས་ཀྱི་ལྷ་མོ་རྣམས་ཀྱིས་བུམ་པ་བདུད་རྩིས་གང་བས་དབང་བསྐུར་བར་གྱུར།  
ཕྱོགས་བཅུར་བཞུགས་པའི་སངས་རྒྱས་རྣམས། །རྡོ་རྗེ་མི་ཕྱེད་གསུམ་བསྒོམས་པས། །རྡོ་རྗེ་གསུམ་འཛིན་ཅན་གྱིས་ནི། །བྱིན་བས་གནས་སུ་དེང་ཁྱོད་བགྱིད། །ཅེས་དབང་བསྐུར་ཞིང་རྡོ་རྗེ་གསུམ་གྱི་ལྷ་ཚོགས་རྣམས་

རང་དང་ཤེས་རབ་མའི་གནས་གསུམ་དུ་བསྡུས་ཏེ་རོ་མཉམ་དུ་གྱུར་པར་བསམ་ལ།   ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཏ་བཛྲ་སྭ་བྷཱ་བ་ཨཱཏྨ་ཀོ྅ཧཾ།   ཞེས་དེ་ལྟར་ང་རྒྱལ་བྱའོ། །སྤྲོས་པའི་ཚུལ་དུ་དབང་བླང་བར་འདོད་ན།   རང་གི་ཐུགས་
ཀའི་ཧཱུཾ་ལས་འོད་འཕྲོས་པས་དབང་གི་ལྷ་གཤེགས་པ་གཤེགས་མ།   སེམས་དཔའ་སེམས་མ།   ཁྲོ་བོ་ཁྲོ་མོའི་ཚོགས་རྣམས་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་བཅས་སྤྱན་དྲངས་ལ།   བཛྲ་གནྡྷཾ།   སོགས་ཀྱིས་མཆོད་
དེ།   བྱང་ཆུབ་རྡོ་རྗེ་སངས་རྒྱས་ལ། །མཆོད་ཆེན་ཇི་ལྟར་བསྩལ་བ་ལྟར། །བདག་ཀྱང་སྐྱོབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་གསོལ་བ་བཏབ་པས།   ནམ་མཁར་བཞུགས་པའི་དབང་
གི་ལྷ་རྣམས་ཀྱིས།   དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཞེས་གསུངས་ཤིང་ཡུམ་རྣམས་ཀྱི་
རིན་པོ་ཆེའི་བུམ་པ་བདུད་རྩིས་གང་བས་དབང་བསྐུར་བར་བསམ་ལ།   ཨོཾ་ཨཱ་ཨཱི་རཱྀ་ཨཱུ་ལཱྀ།   པཉྩ་དྷཱ་ཏུ་བི་ཤོ་དྷ་ནི་སྭཱ་ཧཱ།   ཁམས་ལྔ་ཡུམ་ལྔར་གནས་གྱུར།   ཨོཾ་ཨ་ཨི་རྀ་ཨུ་ལྀ་པཉྩ་ཏ་ཐཱ་ག་ཏ་པ་རི་ཤུདྡྷ་སྭཱ་ཧཱ།   
ཞེས་དེ་བཞིན་གཤེགས་པ་རྣམས་ཀྱིས་ཅོད་པན་གྱིས་དབང་བསྐུར་བས་ཕུང་པོ་ལྔ་སངས་རྒྱས་ལྔར་གནས་གྱུར།  དེ་བཞིན་དུ་ནུས་མ་རྣམས་ཀྱིས་དར་དཔྱངས་དཀར་སེར་དམར་ནག་ཟུང་དང་།   སྔོ་ལྗང་བཅུས་དབང་

བསྐུར་བས་རླུང་བཅུ་ནུས་མ་བཅུར་གྱུར།   གཙོ་བོ་ཡབ་ཡུམ་གྱིས་རྡོ་རྗེ་དང་དྲིལ་བུས་དབང་བསྐུར་བས་རོ་རྐྱང་གི་དྲི་མ་འཁྲུད་ཅིང་དངོས་གྲུབ་ཐོབ།   སེམས་དཔའ་སེམས་མ་རྣམས་ཀྱིས་མེ་
ཏོག་སིལ་མ་ཁ་དོག་དྲུག་པས་བརྟུལ་ཞུགས་ཀྱི་དབང་བསྐུར་བས་དབང་ཡུལ་སེམས་དཔའ་སེམས་མར་གྱུར།   ཁྲོ་བོ་ཁྲོ་མོ་རྣམས་ཀྱིས་དཔུང་པ་དང་ལག་པ་རྐང་པའི་གདུ་བུ་དྲུག་བྱིན་ཅིང་རྡོ་རྗེའི་མིང་གིས་དབང་བསྐུར་
བས་ལས་དབང་བྱ་བ་དང་བཅས་པ་ཁྲོ་བོ་ཁྲོ་མོར་གྱུར།   རྡོ་རྗེ་སེམས་དཔའ་ཡབ་ཡུམ་གྱིས་འཁོར་ལོ་སོགས་ཕྱག་མཚན་ལྔ་ལ་བརྟེན་ནས།   གཞན་དོན་བྱེད་པའི་རྗེས་གནང་འདོགས་དང་བཅས་པའི་དབང་བསྐུར་བས་
ཁྱབ་བྱེད་ཡེ་ཤེས་ཀྱི་ཕུང་ཡུལ་རྡོར་སེམས་ཡབ་ཡུམ་དུ་གྱུར་ཅིང་སེམས་ཅན་གྱི་དོན་བྱེད་པ་ལ་དབང་བར་བྱས་སོ། །འདི་རྣམས་རྒྱས་པར་གསོལ་འདེབས་དང་དབང་བསྐུར་བའི་སྔགས་སོ་སོར་སྦྱར་བ་མཛད་ཀྱང་བསྡུས་པར་འདིས་ཀྱང་ཆོག་གོ །  
དེ་ལྟར་བྱིས་པ་འཇུག་པའི་དབང་བདུན་པོ་ཐོབ་སྟེ་ས་བདུན་ཐོབ་པར་གྱུར་སྙམ་དུ།   ཨོཾ་སརྦ་ཏ་ཐཱ་ག་ཏ་ས་པྟ་ཨ་བྷི་ཥེ་ཀ་ས་པྟ་བྷཱུ་མི་པྲཱ་པྟོ་྅ཧཾ ཞེས་བརྗོད་དེ་ང་རྒྱལ་བཟུང་ངོ་། །དབང་གོང་མ་གསུམ་ནི་ཕྲ་ཐིག་གི་རྣལ་འབྱོར་ལས་འགྲུབ་པའི་ཕྱི་
སྐབས་འདིར་མ་བྱས་ཀྱང་ཆོག་པར་བཞེད་མོད།   ཏིང་ངེ་འཛིན་གྱི་སྒོ་ནས་བླངས་བར་བྱས་ཀྱང་ལེགས་པའི་ཡན་ལག་ཏུ་འགྱུར་ཕྱིར།   སླར་ཡང་དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་གོང་མ་གསུམ་བསྐུར་དུ་གསོལ།   ཞེས་གསོལ་

བ་བཏབ་པས།   གཙོ་བོའི་ཐུགས་ཀ་ནས་མཚན་ཉིད་དང་ལྡན་པའི་རིག་མ་བྱུང་བ་གཏད་དེ།   དེའི་ནུ་མ་ལ་རེག་པ་ལས་སྐྱེས་པའི་དགའ་བ་སོགས་ལ་བརྟེན་ནས་བུམ་པའི་དབང་བསྐུར་བ་ཐོབ།   གཙོ་བོ་ཡབ་ཡུམ་གྱི་བདུད་
རྩི་བྱང་ཆུབ་སེམས་ཀྱིས་གསང་བའི་དབང་བསྐུར།   ཤེས་རབ་མ་གཏད་པ་དེ་དང་མཉམ་པར་སྦྱོར་བས་དགའ་བ་བཞི་དྲངས་ཏེ་ཤེས་རབ་ཡེ་ཤེས་ཀྱི་དབང་ཐོབ།   དེ་ལ་བརྟེན་ནས་མས་བརྟན་གྱི་དགའ་བ་བཞིའི་མཐར་མི་
འགྱུར་བའི་བདེ་བ་དང་རྣམ་ཀུ ན་མཆོག་ལྡན་གྱི་སྟོང་ཉིད་དབྱེར་མེད་པ་མཚོན་བྱ་དོན་གྱི་ཡེ་ཤེས་ལྷན་ཅིག་སྐྱེས་པ་མངོན་དུ་བྱས་ཏེ།   ཤེས་རབ་ཡེ་ཤེས་ཆེན་པོའི་དབང་ངམ་དབང་བཞི་པ་ཐོབ་པའི་ང་རྒྱལ་བཟུང་ངོ་། །དྲུག་
པ་རྒྱས་གདབ་པ་ནི།   དེ་ལྟར་དབང་བཅུ་གཅིག་ཐོབ་པས་གནས་སྐབས་བཞིའི་དྲི་མ་བག་ཆགས་དང་བཅས་པ་དག་པར་བྱས་ནས་དབང་ཐོབ་པའི་རྟགས་སུ་རང་རང་གི་རིགས་ཀྱི་བདག་པོས་རྒྱས་གདབ་པ་ནི།   གཙོ་བོ་དང་
རྡོར་སེམས་རྣམ་སྣང་རྣམས་ལ་མི་བསྐྱོད་པ་ལྗང་གུ་ས་གནོན་གྱི་ཕྱག་རྒྱ་ཅན་གྱིས་རྒྱས་བཏབ།   དེ་དག་གི་ཡུམ་རྣམས་དང་མི་བསྐྱོད་པ་ལ་རྡོ་རྗེ་སེམས་དཔའ་སྔོན་པོ་ས་གནོན་གྱི་ཕྱག་རྒྱ་ཅན་གྱིས་རྒྱས་བཏབ།   སྣང་
མཐའ་ལ་རྣམ་པར་སྣང་མཛད་སེར་པོ་བྱང་ཆུབ་མཆོག་གི་ཕྱག་རྒྱ་ཅན་གྱིས་རྒྱས་བཏབ།   རིན་འབྱུང་ལ་འོད་དཔག་མེད་དཀར་པོ་ཏིང་ངེ་འཛིན་གྱི་ཕྱག་རྒྱ་ཅན་གྱིས་རྒྱས་བཏབ།  དོན་ཡོད་གྲུབ་པ་ལ་རིན་ཆེན་དབང་པོ་

དམར་པོ་མཆོག་སྦྱིན་གྱི་ཕྱག་རྒྱ་ཅན་གྱིས་རྒྱས་བཏབ།   དེ་ལྟར་རྒྱས་གདབ་བྱ་དྲུག་རལ་པའི་ཅོད་པན་འཛིན་པ་ལ།   རྒྱས་འདེབས་བྱེད་རྣམས་གཙུག་ཏོར་དང་ཆོས་གོས་ངུར་སྨྲིག་འཛིན་པ་
རྣམ་དག་སྤྲུལ་པའི་སྐུའི་ཆ་བྱད་ཅན་གྱིས་རྒྱས་བཏབ།   ལྷ་དང་ལྷ་མོ་ལྷག་མ་རྣམས་ཀྱི་རིན་པོ་ཆེ་སྣ་ཚོགས་པའི་ཅོད་པན་ལ།   རང་རང་གི་རིགས་ཀྱི་བདག་པོས་རྒྱས་འདེབས་ཏེ།   རྣམ་པར་ཤེས་པའི་རིགས་ལས་
བྱུང་བ་ལྗང་གུ་རྣམས་ལ་མི་བསྐྱོད་པ་དང་།   འདུ་བྱེད་ཀྱི་རིགས་ལས་བྱུང་བ་ནག་པོ་རྣམས་ལ་དོན་ཡོད་གྲུབ་པ་དང་།   ཚོར་བའི་རིགས་ལས་བྱུང་བ་དམར་པོ་རྣམས་ལ་རིན་ཆེན་འབྱུང་ལྡན་དང་།   འདུ་ཤེས་ཀྱི་རིགས་
ལས་བྱུང་བ་དཀར་པོ་རྣམས་ལ་སྣང་བ་མཐའ་ཡས་དང་།   གཟུགས་ཀྱི་རིགས་ལས་བྱུང་བ་སེར་པོ་རྣམས་ལ་རྣམ་པར་སྣང་མཛད་དང་།   ཡེ་ཤེས་ཀྱི་རིགས་ལས་བྱུང་བ་སྔོན་པོ་རྣམས་ལ་རྡོ་རྗེ་སེམས་དཔས་
རྒྱས་བཏབ་བོ། །ལྷ་རྣམས་ཀྱི་གཙུག་ཏོར་ནམ་མཁའི་འཁོར་ལོར་ཨ་ཡིག་མི་བསྐྱོད་པ།   སྙིང་གར་སྒྲ་གཅན་ལ་ཨི་ཡིག་དོན་གྲུབ།   མགྲིན་པར་ཉི་དཀྱིལ་ལ་རྀ་ཡིག་རིན་འབྱུང་།  དཔྲལ་བར་ཟླ་དཀྱིལ་ལ་ཨུ་ཡིག་སྣང་མཐའ།   ལྟེ་བར་
དུས་མེའི་དཀྱིལ་འཁོར་ལ་ལྀ་ཡིག་རྣམ་སྣང་།  གསང་བར་ཡེ་ཤེས་ཀྱི་དཀྱིལ་འཁོར་ལ་ཨཾ་ཡིག་རྡོར་སེམས་ཀྱིས་རྒྱས་བཏབ།   ལྷ་རྣམས་ཀྱི་ལྟེ་བ་སྙིང་ག་མགྲིན་པ་དཔྲལ་བ་གཙུག་ཏོར་རྣམས་སུ།   ས་ཆུ་མེ་རླུང་ནམ་མཁའི་དཀྱིལ་འཁོར་ལ་ལྀ་ཨུ་རྀ་

ཨི་ཨའོ། །དཔྲལ་མགྲིན་སྙིང་ག་ལྟེ་བར་ཟླ་ཉི་སྒྲ་གཅན་དུས་མེའི་དཀྱིལ་འཁོར་ལ་ཨོཾ་ཨཱཿཧཱུྃ་ཧོ་དང་།   རྡོ་རྗེ་ནོར་བུར་གཞོམ་མེད་ཨ་ཡིག་གིས་རྒྱས་གདབ་རྣམས་ཇོ་ལུགས་སྐབས་འདིར་གསུངས །   བུ་ལུགས་སྔར་བྱིན་རླབས་སྐབས་སུ་སོང་།   
གསུམ་པ་ཐིག་ལེ་རྫོགས་པ་སྒྲུབ་པའི་ཡན་ལག་ཐིག་ལེའི་རྣལ་འབྱོར་ནི།   རང་དང་ཤེས་རབ་མའི་དཔྲལ་མགྲིན་སྙིང་ལྟེ་གསང་བ་སྤྱི་བོར་ཨོཾ་ཨཱཿཧཱུྃ་ཧོ་སྭཱ་ཧཱ་རྣམས་གསལ་ཞིང་།   ཤེས་རབ་ཀྱི་མཁའ་ཨཱཿལས་
པདྨ་དམར་པོ་འདབ་མ་བརྒྱད་པ་ལ་ཧཱུྃ་ལས་སྐྱེས་པའི་རྡོ་རྗེ་སྔོན་པོ་ཕྲ་མོས་མཚན་པ།   རང་གི་རྡོ་རྗེ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ།   ཨཱཿལས་པདྨ་དམར་པོས་མཚན་པར་བསམ།   ལུས་ཀྱི་ལྟེ་བར་ཧྲླཱྀ། 
སྙིང་གར་ཧྲཱུཾ།   མགྲིན་པར་ཧྲྼཱྀ།   དཔྲལ་བར་ཧྲཱིཾ།   གཙུག་ཏོར་དུ་ཧྲཱཾ།   གསང་གནས་སུ་ཧྲཱཿ སྟེ་ཡན་ལག་དྲུག་ཀྱང་བསྒོམ།   མ་བསྒོམས་ཀྱང་རུང་གསུངས།   ཡང་།   དཔྲལ་མགྲིན་སྙིང་ལྟེ་སྤྱི་བོ་གསང་
བ་རྣམས་སུ་ཨོཾ་ཨཱཿཧཱུྃ་ཧོ་ཧཾ་ཀྵ་རྣམས་ཀྱང་བསྒོམས་ནས།   ཡབ་ཡུམ་སྙོམས་པར་ཞུགས་པས་ལྟེ་བའི་ཧོཿཡིག་ལས་གློག་དང་མཚུངས་པའི་གཏུམ་མོ་ཡེ་ཤེས་ཀྱི་མེ་འབར་བས།   དེ་བཞིན་གཤེགས་པ་
ལྔའི་རང་བཞིན་གཡོན་གྱི་དཀྱིལ་འཁོར་ཕུང་པོ་ལྔའི་རླུང་དང་།   ཡུམ་ལྔའི་རང་བཞིན་གཡས་ཀྱི་དཀྱིལ་འཁོར་ཁམས་ལྔའི་རླུང་རྣམས་བསྲེགས་ཤིང་།   མིག་སོགས་དབང་དྲུག་ཡུལ་དྲུག་ལ་འཇུག་པ་ཐམས་ཅད་
བསྲེགས་ནས་རླུང་མི་རྒྱུ་བར་བྱས་པས་དབང་པོ་ཡུལ་ལ་འཇུག་པ་མེད་པར་བྱས་ནས།   མེ་དེ་དྷཱུ་ཏི་ནས་ཡར་སོང་བས་སྤྱི་བོའི་ཧཾ་ཡིག་ཞུ་བ་ལས་ཐིག་ལེའི་རྒྱུན་མགྲིན་པར་སླེབས་པས་དགའ་
བ་སྙིང་གར་སླེབས་པས་མཆོག་དགའ།  ལྟེ་བར་ཁྱད་པར་གྱི་དགའ་བ།   གསང་བར་ལྷན་ཅིག་སྐྱེས་པའི་དགའ་བ་མངོན་དུ་བྱས་པ་ནི།   ཐིག་ལེའི་རྣལ་འབྱོར་ཏེ།   དེའི་དོན་ལ་གནས་བཞིན།   ཨོཾ་
ཛྙཱ་ན་པཱུ་ཛ་ཨ་ནུ་རཀྟོ་སྭ་བྷཱ་བ་ཨཱཏྨ་ཀོ྅ཧཾ།   ཞེས་བརྗོད།   བཞི་པ་བདེ་བ་རྫོགས་པ་སྒྲུབ་པ་ཆེན་པོའི་ཡན་ལག་ཕྲ་མོའི་རྣལ་འབྱོར་ནི།   སླར་ཡང་ཧཱུྃ་གི་གདངས་དང་རླུང་གི་སྟོབས་ཀྱིས་ཤེས་རབ་ཀྱི་ཆོས་འབྱུང་སོགས་སུ་བབ་
པའི་ཐིག་ལེ་ཡུངས་འབྲུའི་ཚད་ཙམ་དྷཱུ་ཏིའི་མར་སྣ་ནས་ཡར་དྲངས་ཏེ།   སྔར་ཇི་ལྟར་བྱོན་པ་དེ་བཞིན་སྟེང་དུ་གཤེགས་པས།   ལྟེ་བར་རྒྱུ་མཐུན་པའི་འབྲས་བུ་ལྷན་ཅིག་སྐྱེས་པའི་སྐུ་དང་།   སྙིང་གར་རྣམ་པར་
སྨིན་པའི་འབྲས་བུ་ཆོས་ཀྱི་སྐུ་དང་།   མགྲིན་པར་སྐྱེས་བུ་བྱེད་པའི་འབྲས་བུ་ལོངས་སྤྱོད་རྫོགས་པའི་སྐུ་དང་།   དཔྲལ་བར་དྲི་མ་དང་བྲལ་བའི་འབྲས་བུ་སྤྲུལ་པའི་སྐུ་རྣམས་མངོན་དུ་བྱས།   དྲི་མ་མེད་
པའི་ཐིག་ལེ་དེ་ཡིས་པྲ་ཕབ་པ་ལྟར་ཡེ་ཤེས་ཀྱི་འཁོར་ལོ་སྤྲོས་པས།   ཁམས་གསུམ་ཐམས་ཅད་སྐུ་གསུང་ཐུགས་ཀྱི་ཐིག་ལེར་བསྐྱེད་རིམ་གྱིས་སྦྱངས་ནས།   འཕོ་མེད་བདེ་བའི་འོད་ཟེར་གྱིས་སྲིད་གསུམ་

མཐའ་དག་དུས་ཅིག་ཆར་ཤེས་པའི་ལྷའི་རྣལ་འབྱོར་གྱི་དཀྱིལ་འཁོར་གྱི་འཁོར་ལོ་སྤྲོས་པར་བསྒོམ་པ་ནི།   དྲང་དོན་བསྐྱེད་རིམ་ལ་བརྟེན་པའི་ཕྲ་མོའི་རྣལ་འབྱོར་རོ། །དོན་དེ་ལྟ་བུ་ལ་བློ་བཞག་ནས།   ཨོཾ་སརྦ་
ཏ་ཐཱ་ག་ཏ་ཨ་དྷི་པ་ཏི་བཛྲ་ས་ཏྭཱ་ཧཾ་དུ རྡཱནྟ་དཱ་མ་ཀ་ཧཱུཾ་ཕཊཿ ཅེས་བརྗོད།   ངེས་པའི་དོན་དུ་ཡིད་བཟང་མའི་རྩའི་ནང་དུ་ཁུ་བ་ཡང་དག་པར་སྦྱོར་བ་ལས་འཕོ་བ་མེད་པའི་བདེ་བ་ཆེན་པོ་མངོན་དུ་བྱས་པ་ནི་རྫོགས་པའི་རིམ་པ་ཕྲ་མོའི་རྣལ་
འབྱོར་དངོས་སོ། །རྒྱས་པར་རྫོགས་པའི་རིམ་པ་བཞིན་དུ་བསྒོམ་པར་བྱའོ། །དེ་ནས་ལྷ་སྐུ་ལ་སེམས་འཛིན་པའི་ཏིང་ངེ་འཛིན་ལ་གནས་པར་སྤྲོ་ན་དེ་བཞིན་དུ་བྱའོ། །གསུམ་པ་རྗེས་ཀྱི་བྱ་བ་ལ།   བཟླས་པ་བྱ་བ།  
མཆོད་བསྟོད་བྱ་བ།  གཤེགས་སུ་གསོལ་བ་གསུམ་ལས།   དང་པོ་བཟླས་པའི་སྔོན་དུ་མཆོད་བསྟོད་དང་བདུད་རྩི་མྱོང་བར་གསུངས་པ་ལྟར།   གནྡྷཾ།   སོགས་ལྷ་མོ་བཅུ་གཉིས་ཀྱིས་མཆོད།   སྟོང་ཉིད་སྙིང་རྗེ་   སོགས་
དང་།  ཕྲ་རབ་རྡུལ་གྱི་སོགས་ཚིགས་བཅད་གཉིས་ཀྱིས་བསྟོད།   བདུད་རྩི་བྱིན་རླབས་སྔར་ལྟར་བྱས་ནས།  ཨོཾ་དམ་པ་དང་པོའི་སངས་རྒྱས་ལ་ན་མཿ སོགས།   བརྒྱུད་པའི་བླ་མ་དང་།   དཀྱིལ་འཁོར་ལྷ་
ཚོགས་རྣམས་ཀྱི་མཚན་རྐང་ཐོན་ནམ།   རྒྱས་བསྡུས་ཅི་རིགས་པས་མཆོད།   རང་གིས་ཀྱང་མྱང་པས་ལུས་ཀྱི་ལྷ་རྣམས་མཉེས་པར་བསམས་ལ།   བདུད་རྩི་ལྔ་དང་སྒྲོན་མེ་ལྔ། །ཤེས་རབ་རང་བཞིན་མྱོས་བྱེད་ལྡན། །

ཟག་མེད་བདེ་བ་རྒྱས་པའི་རྒྱུར། །དམིགས་མེད་ཚུལ་གྱིས་བཞེས་སུ་གསོལ། །གསང་བའི་ཕྱག་རྒྱ་གང་ཡིན་པ། །མཆོག་གི་ཕྱག་རྒྱར་རབ་ཏུ་སྦྱོར། །ལས་དང་ཆོས་ཀྱི་ཕྱག་རྒྱར་
ལྡན། །རྡོ་རྗེའི་མཆོད་པས་རྟག་ཏུ་མཆོད། །ཅེས་བྱས་ལ་བདུད་རྩི་གསང་ནན་དང་།   ཐབས་ཤེས་སྦྱོར་བ་ལས་བྱུང་བའི་བདེ་བའི་མཆོད་པ་ནི་རྡོ་རྗེའི་མཆོད་པ་མཆོག་ཡིན་ནོ་སྙམ་དུ་ང་རྒྱལ་བཟུང་ལ།   ཨོཾ་ཨ་ནུ་རཱ་ག་ཎ་ཛྙཱ་ན་
བཛྲ་སྭ་བྷཱ་བ་ཨཱཏྨ་ཀོ྅ཧཾ།   ཞེས་བརྗོད་དོ། །དེ་ནས་ལས་མཐུན་གྱི་ཕྲེང་བ་བཟུང་ལ།   ལག་གཡས་ཀྱི་སོར་མོ་རྣམས་རྡོ་རྗེ་རྩེ་ལྔ་པའི་ལྟེ་བར་ཨཱཿལས་ཉི་དཀྱིལ།  གཡོན་པའི་སོར་མོ་རྣམས་པདྨ་འདབ་མ་
ལྔ་པའི་ལྟེ་བར།   ཨ་ལས་ཟླ་དཀྱིལ་བསམས་ནས་ལག་གཉིས་ཁ་སྦྱར་བར་དུ་ཕྲེང་བ་བཟུང་ལ།   དེ་ཉིད་རྡོར་སེམས་ཡབ་ཡུམ་སྙོམས་པར་ཞུགས་པའི་གནས་གསུམ་ཡི་གེ་གསུམ་ལས་འོད་འཕྲོས།   
མཚན་སོ་གཉིས་དང་།   དཔེ་བྱད་བརྒྱད་ཅུའི་ངོ་བོ་དབྱངས་གསལ་རྣམས་སྤྱན་དྲངས་ནས་བསྟིམ།   དེ་བཞིན་གཤེགས་པ་ཀུན་གྱིས་དབང་བསྐུར་ཞིང་གནས་གསུམ་སྐུ་གསུང་ཐུགས་ཀྱི་ལྷ་དང་རིགས་
བདག་གིས་རྒྱས་གདབ་པར་བསམ་ལ།   མཆོད་བསྟོད་བྱས།   དེ་འོད་དུ་ཞུ་བ་ལས་བགྲང་ཕྲེང་དུ་གྱུར་པར་བསམ་ལ།   ཨོཾ་པ་དེ་པ་དེ་མ་ཧཱ་ཛྙཱ་ནཾ་སརྦ་བུདྡྷ་མ་ཧཾ་བྷེ་ཏ།  ཧཱུྃ་ཧཱུྃ་ཧཱུྃ།   ཧོཿཧོཿཧོཿཨཿསྭཱ་

ཧཱཿ   ཞེས་བརྗོད་དེ་བྱིན་རླབས་བྱས་པའི་ཕྲེང་བ་ལག་གཉིས་ཀྱི་བར་དུ་བཟུང་ཞིང་རྡོ་རྗེ་རྩེ་ལྔ་པའི་ཕྱག་རྒྱས་སྙིང་མགྲིན་དཔྲལ་བ་ལྕེ་རྩེ་རྣམས་ལ་རེག་ཅིང་།   ཧཱུྃ་ཨཱཿཨོཾ།  ཞེས་ཡིད་ངག་ལུས་གསུམ་དང་།   ཨོཾ་བཛྲ་ཛི་ཧཱཿ ཞེས་
པས་ལྕེ་རྡོ་རྗེར་བྱིན་གྱིས་བརླབས།   དེ་ནས་ལག་གཡོན་རྡོ་རྗེ་དང་པདྨ་སྟོང་ཉིད་སྙིང་རྗེ་དབྱེར་མེད་དུ་བསམ་པས་ཕྲེང་བ་བཟུང་།   གཡས་པས་མཐེ་བོང་རྡོ་རྗེ་ལྕགས་ཀྱུའི་ངོ་བོར་བསྒོམས་ནས་ལྷ་རྣམས་ཚུར་ལ་དགུག་པའི་བསམ་པས་ཕྲེང་
བ་ཕྱི་ནས་མདོ་འཛིན་དངོས་སུ་ཕབ་པས་དངོས་གྲུབ་ཐམས་ཅད་སྩོལ་བར་བསམ།   ལྷ་རྣམས་ཀྱི་ཐུགས་ཀར་རང་རང་གི་ས་བོན་གྱི་མཐར་སྔགས་བཀོད་དེ་ལས་དང་རྗེས་སུ་མཐུན་པའི་དམིགས་པ་དང་ལྡན་པས།   ཨོཾ་ཨཱཿཧཱུྃ་ཧ།  ཧྐྵྨླྺྼྻྃ་སྭཱ་
ཧཱ།   དུས་ཀྱི་འཁོར་ལོ་ཤེས་རབ་མ་དང་བཅས་པའི་སྙིང་པོ་འདི་ལ་གཙོ་བོར་བཟླ།   འདི་ལ་སྭཱ་ཧཱའི་ཚབ་ཏུ་ཧཱུྃ་ཕཊ།   སྦྱར་བ་དྲག་པོའི་སྔགས་སུའང་འགྱུར་ཏེ་གང་འདོད་བཟླ།   ཨོཾ་དང་སྭཱ་ཧཱའི་བར་དུ་རྣམ་བཅུ་དབང་ལྡན་གྱི་
སྔགས་བཅུག་པའང་ཡོད་དེ་དེ་གསུམ་ལས་གང་རུང་གཅིག་བཟླ།  ཨོཾ་ཤྲཱི་ཀཱ་ལ་ཙཀྲ་ཧུཾ་ཧཱུཾ་ཕཊཿ ཞེས་དང་།   ཨོཾ་ཀཱ་ལ་ཙཀྲཱ་ཡ་སྭཱ་ཧཱ།   ཞེས་དང་།   ཨོཾ་ཀཱ་ལ་ཙཀྲཱ་ཡ་ཧཱུྃ་སྭཱ་ཧཱ།   ཞེས་པ་རྣམས་སྐུ་ཡི་
སྔགས་སོ། །ཨོཾ་ཧྲཱཾ་ཧྲཱིཾ་ཧྲྼཱྀཾ་ཧྲཱུཾ་ཧྲླཱྀཾ་ཧྲཱ་སྭཱ་ཧཱ།   ཉེ་སྙིང་།  ཡང་ན།   ཨོཾ་ཨཱ་ཧཱུཾ་ཧོ་ཧཾཿ ཀྵཿ  ཞེས་པ་སྟེ།   འདི་རྣམས་གང་རུང་ལ་བསྙེན་ཚད་བྱས་པས་ཆོག་པར་གསུངས།   སྐུའི་སྔགས་འབུམ་ཕྲག་བཅུ།   རྣམ་བཅུ་

དབང་ལྡན་གྱི་སྔགས་བྱེ་བ་གཅིག་བཟླས་པས་བསྙེན་པ་ཡོངས་སུ་རྫོགས་པར་བཤད།   ཡང་ན་ཉེ་སྙིང་སོགས་གཞན་གསུམ་གང་རུང་ཞིག་ལ་བྱེ་བ་གཅིག་བཟླས་ཀྱང་འདྲ་ཞེས་གསུངས།   ཨོཾ་ཀཱཾ་སྭཱ་
ཧཱ།   ཐུགས་ཀྱི་སྔགས་སོ། །ཡང་རྩ་སྔགས་དང་སྙིང་པོ་དང་ཉེ་སྙིང་དང་ས་བོན་རྣམས་རིམ་བཞིན་སྐུ་གསུང་ཐུགས་དང་ཡེ་ཤེས་ཀྱི་བཟླས་པར་གསུངས།   རྒྱས་པར་མཚན་གྱི་ཐོག་མ་ཀཱ་ཡི་ཀླད་ཧ་སོགས་ཀྱི་མནན་ཅིང་མཐའ་རྟེན་སོ་སོ་
བཅས་པ་དྲུག་པོར་འབུམ་རེ་རེ་བཅུ་ཆའི་ཁ་སྐོང་གི་སྦྱིན་སྲེག་བཅས་བཟླ་བ་ནི།   ཐུགས་ཀྱི་བཟླས་པ་སྟེ་ལྷ་མྱུར་དུ་འགྲུབ་པའི་མན་ངག་གི་བཟླས་པའོ། །རྩ་སྔགས་ནི་རྐང་པ་བཅུ་དྲུག་པ་དང་།   རྐང་པ་བདུན་ཅུ་རྩ་གཉིས་པ་གཉིས་ཡིན་ལ་
དེ་དག་ཅི་རིགས་བཟླ།   ཡུམ་གྱི་སྔགས་ནི།   ཨོཾ་ཕྲེཾ་བི་ཤྭ་མཱ་ཏཱ་ཧུཾ་ཧཱུཾ་ཕཊ།   གཞན་ནུས་མ་རྣམས་ལ།   དཱ་ན་པ་ར་མི་ཏཱ་སོགས་ཕར་ཕྱིན་མ་བཅུའི་སྔགས་སམ།   ཨོཾ་ཀྲྀཥྞཱ་དཱིཔྟཱ་ཧཱུྃ་སོགས།   ནོར་བུ་ཆོས་དུང་སོགས་
ནས་ཕྱི་རོལ་གྱི་འཇིག་རྟེན་པའི་བར་གྱི་དཀྱིལ་འཁོར་གསུམ་གྱི་ལྷ་སོ་སོའི་མཚན་སྔགས་ཀྱང་སྤྲོ་ན་བཟླ་སྟེ།   སྒྲུབ་མཆོད་སོགས་ཀྱི་ཚེ་གཙོ་བོའི་སྙིང་པོ་བརྒྱ་དང་གཞན་རྣམས་བདུན་རེ་སོགས་ཅི་རིགས་བཟླ་བའི་ཕྱག་ལེན་མཛད།   ཇོ་
ནང་རྗེ་བཙུན་ཆེན་པོས་འཁོར་གྱི་སྔགས་ནི་རང་རང་གི་མཚན་སྔགས་ཀྱང་སྔགས་སུ་འགྱུར་མོད་ཀྱི།   གཙོ་བོར་སོ་སོའི་ས་བོན་ཉིད་ཡིན་ཅིང་།   མགོ་བོར་ཨོཾ་དང་།   མཇུག་ཏུ་ན་མཿ  སོགས་ལས་དང་རྗེས་སུ་མཐུན་པར་

སྤེལ་བ་སྟེ།   དེ་དག་ཀྱང་རིགས་ལྔ་ཡུམ་ལྔ་སོགས་སྡེ་ཚན་བ་སྡོམས་ཏེ་བཟླ་བ་ཉིད་བླ་མ་དམ་པ་མན་ངག་གི་གནད་རིག་པ་རྣམས་ཀྱི་མན་ངག་ཏུ་སྣང་ངོ་། །འོན་ཀྱང་འདིར་འཁོར་གྱི་བཟླས་པ་གཙོ་མི་ཆེ་ལ།   ཤེས་པར་འདོད་
ན་ཆོས་རྗེ་ཐམས་ཅད་མཁྱེན་པ་ཡབ་སྲས་རྣམས་ཀྱི་ཡི་གེར་བལྟ་བར་བྱའོ། །ཞེས་གསུངས།   རྣམ་བཅུ་དབང་ལྡན་གྱི་སྔགས་ཉིད་སྔགས་ཀྱི་རྒྱལ་པོ་སྔགས་ཀུན་གྱི་རྩ་བ་ཡིན་པས་དེ་གཙོ་བོར་བཟླ་ཞིང་།   གཞན་རྣམས་
ལོང་ཁོམས་དང་བསྟུན་ཏེ།   སྐུ་དང་ཉེ་སྙིང་རྣམས་ཅི་རིགས་དང་།   རྩ་སྔགས་རྐང་བ་བཅུ་དྲུག་པ་དང་།   དོན་གཉིས་པ་གཉིས་བདུན་སོགས་ཅི་རིགས་བཟླའོ། །མཆོད་བསྟོད་བྱ་བགཉིས་པ་མཆོད་བསྟོད་བྱ་བ།   རྒྱས་པར་མཆོད་ཕྲེང་
ལྟར་དང་།   བསྡུ་ན།   ཨོཾ་བཛྲ་གནྡྷ་པྲ་ཏཱིཙྪ་ན་མཿ ནས།   ཀཱ་མཾ་གྱི་བར་བཅུ་གཉིས་ཀྱིས་མཆོད་པར་བྱ།   ནང་མཆོད་ཀྱང་ཕུལ།   བསྟོད་པ་ནི་འདུད་ཉི་ཤུ་དང་།   སྟོང་ཉིད་སྙིང་རྗེ་སོགས་དང་།   ཕྲ་རབ་རྡུལ་གྱི་
སོགས་ཚིགས་བཅད་དང་།   རྒྱས་པར་སྤྲོ་ན་མཆོད་ཕྲེང་གི་ནང་བཞིན།   བསྟོད་པ་རྣམས་ཅི་རིགས་པས་བསྟོད།   གསུམ་པ་གཤེགས་གསོལ་ནི།  ཡེ་ཤེས་པ་རྣམས་རང་བཞིན་གྱི་གནས་སུ་གཤེགས།   དམ་
ཚིག་གི་དཀྱིལ་འཁོར་རྣམས་རང་ཉིད་དུས་ཀྱི་འཁོར་ལོའི་གཙུག་ཏོར་དུ་རྡོ་རྗེ་རྩེ་མོ་ལྔ་པའི་ལྟེ་བར་བདེ་བ་ཆེན་པོའི་འཁོར་ལོ་རྣམས་གཤེགས།   དེ་བཞིན་དུ་སྙིང་གར་རྡོ་རྗེ་རྩེ་མོ་དགུ་པའི་ལྟེ་བར་ནུས་མ་རྣམས་

དང་།   དཔྲལ་བར་རྡོ་རྗེ་རྩེ་མོ་བཅུ་བདུན་པའི་ལྟེ་བར་བདེ་གཤེགས་ཡབ་ཡུམ་དང་།   མགྲིན་པར་རྡོ་རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སེམས་དཔའ་སེམས་མ་ཐུགས་ཀྱི་སྒོ་བ་
དང་བཅས་པ་གཤེགས།   ལྟེ་བར་རྡོ་རྗེ་རྩེ་མོ་དྲུག་ཅུ་རྩ་ལྔ་པའི་ལྟེ་བར་གསུང་གི་རྣལ་འབྱོར་མ་འཁོར་དང་བཅས་པ་རྣམས་གཤེགས།   གསང་བར་རྡོ་རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སྐུའི་སྒོ་སྐྱོང་
རྣམས་དང་།   ལས་ཀྱི་འཁོར་ལ་ཚིགས་ཆེན་བཅུ་གཉིས་པོ་རྡོ་རྗེ་རྩེ་མོ་སུམ་ཅུ་རྩ་གཅིག་པ་རྣམས་ཀྱི་ལྟེ་བར་ལྷ་ཆེན་པོ་བཅུ་གཉིས་འཁོར་དང་བཅས་པ་གཤེགས།   བྱ་བའི་འཁོར་ལོ་རྐང་ལག་གི་སོར་
མོའི་ཚིགས་རྣམས་རྡོ་རྗེ་རྩེ་མོ་བདུན་པར་བྱས་པའི་ལྟེ་བར་ཀླུ་དང་རབ་གཏུམ་མ་རྣམས་གཤེགས་སུ་གསོལ་ཞིང་གཞལ་ཡས་ཁང་རྟེན་གཞི་དང་བཅས་པ་རང་ལ་ཐིམ།   རང་གི་ལྟེ་བར་ཧྲླཱྀ།   སྙིང་གར་ཧཱུྃ།  
མགྲིན་པར་ཧྲྼཱྀ།   དཔྲལ་བར་ཧྲཱིཾ།   གསང་གནས་སུ་ཧྲཱཿ བཀོད་པའི་ཡན་ལག་དྲུག་གི་གོ་ཆ་བགོས་ཏེ་དཀྱིལ་འཁོར་གྱི་གཙོ་བོའི་རྣམ་པས་ལངས་ནས།   དགེ་བ་འདི་ཡིས་མྱུར་དུ་བདག   །སོགས།   དགེ་བའི་
རྩ་བ་བསྔོ་ཞིང་སྨོན་ལམ་གདབ།   ཤིས་པ་བརྗོད་པའི་ཚིགས་སུ་བཅད་པ་ཅི་ལྟར་རིགས་པ་བརྗོད།   དེ་ནས་སྤྱོད་ལམ་བཞི་པོ་ཀུན་ཏུ་ཡང་ལྷའི་ང་རྒྱལ་གྱིས་གནས་པར་བྱ་བ་ནི་སྤྱོད་ལམ་གྱི་རྣལ་འབྱོར་རོ། །ཐུན་མཚམས་ཀྱི་རྣལ་འབྱོར་ལ།   

འདས་མ་འདས་ཀྱི་གཏོར་མ་འབུལ་བ་ནི།  གཏོར་མ་བདུད་རྩིར་བརླབས་ལ།   རང་ཐུན་མཚམས་ཀྱི་ལྷ་གཙོ་བོ་ཉིད་དུ་གསལ་བའི་འོད་ཀྱིས་འདས་མ་འདས་ཀྱི་མགྲོན་ཐམས་ཅད་སྤྱན་དྲངས་ནས་གཏོར་མ་ཕུལ།   མཆོད་བསྟོད་
འདོད་གསོལ་བྱ་ཞིང་ནོངས་པ་བཤགས་ནས་གཤེགས་གསོལ་དགེ་བསྔོ་རྒྱས་བསྡུས་ཅི་རིགས་སྐབས་བསྟུན་བྱ།   ཁ་ཟས་ཟ་བའི་ཚེ།   བདུད་རྩི་རིལ་བུའམ་མ་ད་ན་བདུད་རྩིར་བྱིན་རླབས་བྱས་པས་བསང་།   གཏོར་མ་ལྟར་བྱིན་རླབས་
བྱས་ཏེ་ཕུད་ལྷ་ལ་མཆོད་པའི་རྗེས་སུ་རྡོ་རྗེ་དུས་ཀྱི་ཕོ་ཉ་མོ་རྣམས་ལ་ཟས་ཕུད་འབྲུ་གསུམ་གྱིས་བྱིན་གྱིས་བརླབས་ནས།   ཨོཾ་དཱུ་ཏི་ཀི་ཨ་གྲཱ་གྲཱ་སཾ་པྲ་ཏཱི་ཙྪ་སྭཱ་ཧཱ།   ཞེས་པས་བསྔོ།   དེ་ནས་འཕྲོག་མ་མ་བུ་ལ་ཆངས་བུ་གཉིས།  
ཨོཾ་ཧ་རི་ཏེ་པིཎྜ་ཀེ་པྲ་ཏཱི་ཙྪ་སྭཱ་ཧཱ།   ཞེས་པས་བསྔོས་ནས་བཟའ་བ་མ་ཟིན་པར་དུ་ས་ལ་བཞག །  རང་ཉིད་ལྷའི་རྣལ་འབྱོར་དང་ལྡན་པས་བཟའ་བ་ཟོས་པའི་ལྷག་མ་འབྱུང་པོ་ལ།   ཨོཾ་ཁ་ཁ་ཁཱ་ཧི་ཁཱ་ཧི་ཨུ་ཙི་ཥྚ་བ་ལིཾ་བྷཀྵ་བྷཀྵ་ཀ་
སྭཱ་ཧཱ།   ཞེས་པས་བསྔོས་ནས།   བསོད་ནམས་འདི་ཡིས་རྣམ་གསུམ་སྲིད་པ་ལ་གནས་སེམས་ཅན་རྣམས་ནི་བླ་མེད་བྱང་ཆུབ་ཐོབ་པར་ཤོག   །ཅེས་དགེ་བསྔོ་བྱའོ། །ཉལ་བའི་ཚེ་རང་གི་འཁོར་ལོ་དྲུག་གི་
གནས་སུ་ཧྲཱཾ་སོགས་དྲུག་དང་།   ཨཱ་ཨཱི་སོགས་རིགས་དྲུག་གི་ས་བོན་བཀོད་ནས་སངས་རྒྱས་མྱ་ངན་ལས་འདའ་བ་བཞིན་འདོད་པའི་ཕྱོགས་སུ་དྲན་ཤེས་ལྡན་པས་ཉལ་བར་བྱ།   ལྡང་བའི་ཚེ་དཔའ་བོ་རྣལ་འབྱོར་མ་རྣམས་ཀྱིས་གླུ་དང་།   ཅང་ཏེའུ་

བསྒྲགས་པས་གཉིད་ལས་བསླང་བར་བསམ་ལ།   ནམ་མཁར་བཞུགས་པའི་དཔའ་བོ་དང་རྣལ་འབྱོར་མ་རྣམས་ལ་ཕྱག་བྱས་ཏེ་ལངས་ནས།   ཁྲུས་སོགས་བྱ་བར་གསུངས།   ཁྲུས་ཀྱི་རྣལ་འབྱོར་ནི།   དབང་
གི་ལྷ་རྣམས་ཀྱི་བུམ་པའི་ཆུས་དབང་བསྐུར་ཞིང་བཀྲུས་པར་བསམ་ལ་ཁྲུས་བྱའོ། །དེ་ལྟའི་ཚུལ་ལ་གནས་པའི་རྣལ་འབྱོར་པས་སྤྱོད་པ་གཉིས་སྤྱད་པ་སྔོན་དུ་འགྲོ་བས་ཞི་སོགས་ཀྱི་དངོས་གྲུབ་སྣ་ཚོགས་བསྒྲུབ་པར་བྱ་ཞིང་།   དེ་ལྟར་བསྒྲུབས་
པས་གནས་སྐབས་སུ་འོག་མིན་གྱི་མཐར་ཐུག་པའི་འཇིག་རྟེན་གྱི་དངོས་གྲུབ་མཐའ་དག་དངོས་སུ་འགྲུབ་ཅིང་།  མཐར་ཐུག་མཆོག་གི་དངོས་གྲུབ་འགྲུབ་པ་ནི་ངེས་པའོ། །རབ་འབྱམས་རྒྱུད་སྡེའི་ནང་ན་རྒྱ་ཆེ་ཞིང་། །ཟབ་པའི་ཡོན་
ཏན་མངོན་འཕགས་དུས་འཁོར་གྱི། །སྒྲུབ་ཐབས་ལེགས་པར་སྤེལ་བའི་དགེ་མཚན་གྱིས། །ས་གསུམ་བཀྲ་ཤིས་དཔལ་དང་ལྡན་གྱུར་ཅིག །  དེ་ལྟར་དཔལ་དུས་ཀྱི་འཁོར་ལོའི་སྒྲུབ་ཐབས་སྙིང་པོ་རབ་གསལ་ཞེས་བྱ་བ་འདི་ཉིད་ལ་བརྟེན་
ན།   དབང་པོ་རྣོ་རྟུལ་སུ་ཡང་ལམ་འདིར་འཇུག་པ་བདེ་ཞིང་གནད་འདུས་པའི་དོན་ཡོད་དེ།   སྤྱིར་བསྒོམ་བྱ་གསལ་འདེབས་པའི་ཚིག་རྣམས་ཀྱི་དོན་མ་གོ་བའམ།  དོན་མ་བསམ་བཞིན་དུ་བཀླག་ན་སྒྲུབ་ཐབས་བཀླག་པ་ཙམ་ལས་ལྷ་
བསྒོམ་པའི་གོ་མི་ཆོད་ལ།   ཚིག་ཉུང་ངུ་དོན་མ་ཚང་བའམ།   གོ་རིམ་དང་སྐབས་མ་འབྲེལ་བ་སོགས་ཀྱི་ཚིག་གིས་བརྗོད་པའི་གནས་སྐབས་དེར་བསྒོམ་དོན་བདེ་བླག་ཏུ་གསལ་དཀའ་བ་ལྟ་བུའི་སྐྱོན་མེད་པའི་ཆོ་ག་གསལ་བའི་ཚིག་གི་དོན་

ལ་བསམ་ན་ཚིག་ཉུང་ཡང་དོན་གོ་བ་ཉིད་གཙོ་ཆེ་ཡི་འདོན་རྒྱུའི་ཚིག་མང་བ་མི་གཙོ་ཞིང་།   ཚིག་མང་ཉོབ་ཆེས་ན་བསྒོམ་རྒྱུ་དང་འདོན་རྒྱུ་གཉིས་ཀར་སྟབས་མི་བདེ་ལ།   ཚིག་རྒྱས་ཀྱང་བསྒོམ་དོན་ཕལ་ཆེར་སྤྱི་རྣམ་རགས་པ་ཙམ་སྨྲོས་པ་
ལས་ཚིག་ཁོ་ནས་དེའི་ཁྱད་པར་མཐའ་དག་ཞིབ་ཆ་ནུས་དཀའ་བ་དང་།   དོན་ངེས་ཟིན་རྣམས་ལ་དེ་འདྲའི་ཞིབ་ཆའི་ཚིག་ཉོབ་དགོས་པ་མེད་པ་དང་།   སྤྱིར་ལས་དང་པོ་པས་ཚིག་བརྗོད་པའི་རྗེས་སུ་ཞུགས་པའི་སྤྱིའི་རྣམ་པ་ལ་བསམས་ནས་
དེ་ལྟར་ཡིན་ནོ་སྙམ་པའི་མོས་སྒོམ་གྱིས་ཀྱང་གོ་ཅུང་ཟད་མི་ཆོད་པ་ཡང་མ་ཡིན་ལ།   གསལ་སྣང་རྒྱ་ཆེར་གྲུབ་པ་རྣམས་ཀྱིས་ཡུངས་འབྲུ་ཙམ་གྱི་ནང་དུ་དཀྱིལ་འཁོར་སྟོང་ཕྲག་སོགས་བསྒོམས་ཀྱང་།   ཞལ་ཕྱག་རྒྱན་ཆ་ཐམས་ཅད་མ་འདྲེས་ཡོངས་
རྫོགས་སུ་ཅིག་ཆར་གསལ་ནུས་པའི་ཕྱིར།   བསྒོམ་དོན་རང་ཤེས་པས་ཆོག་གི་ཚིག་འབའ་ཞིག་ལ་མི་ལྟོས་སོ། །དེས་ན་ཆོ་ག་གཞན་ཕལ་ཆེ་བ་ལས་ཚིག་ཉུང་ལ་དོན་མ་ཚང་བ་མེད་པར་གསལ་ཞིང་རྒྱས་བསྡུས་འཚམས་པ་འདི་ཉིད་སྦྱར་བ་ལ་
རང་ཉིད་དང་སྐལ་མཉམ་གཞན་ལའང་ཕན་པའི་དགོས་པ་ཡོད་པར་མཐོང་ནས།  ལུགས་འདིར་འགྲན་བྲལ་རྗེ་བཙུན་ཇོ་ནང་བ་ཡབ་སྲས་བརྒྱུད་པའི་གསུང་རྣམས་དང་།   ཞ་ལུ་བ་མཁས་མཆོག་བུ་སྟོན་རིན་པོ་ཆེའི་སྒྲུབ་ཐབས་གཙོར་
བཟུང་དཔལ་ལྡན་ས་སྐྱ་པ་དང་རི་བོ་དགེ་ལྡན་པའི་དུས་འཁོར་གྱི་སྒྲུབ་ཐབས་ཡིག་ཆ་རྣམས་ཀྱང་གུང་བསྡེབས་ཤིང་།   རྒྱུད་ཀྱི་རྒྱལ་པོ་རྩ་འགྲེལ་གྱི་དགོངས་དོན་ལ་ཡང་ཅུང་ཟད་འདྲིས་པའི་མཐུས།   རིང་ནས་ལྷག་པའི་ལྷ་འདིའི་རྗེས་སུ་

ཞུགས་པ་མི་ཕམ་པ་འཇམ་དཔལ་དགྱེས་པའམ།   ལྷག་པའི་ལྷ་འདིའི་དཀྱིལ་འཁོར་ཆེན་པོར་དབང་ནོད་པའི་ཚེ་ཀུན་མཁྱེན་བློ་གྲོས་མཐའ་ཡས་པའི་སྡེས་འགྱུར་མེད་མི་བསྐྱོད་རྡོ་རྗེ་ཞེས་མིང་གི་ཅོད་ཕན་གནང་བ་
གང་དེས་རབ་ཚེས་ཟིལ་གནོན་མེ་རྟ་ཁྲུམས་ཟླའི་ཚེས་བཅོ་ལྔ་ལ་འཕྲལ་བྲིས་བྱས་པས་ཞག་གསུམ་གྱིས་ཁོག་དོན་གྲུབ་པ་ལ།  སླད་ནས་མེ་ལུག་ཁྲུམས་ཟླའི་ཡར་ཚེས་དགེ་བར་ཞིབ་ཆ་གྲུབ་པར་བྱས་པ་འདི་ཉིད་ལམ་འདི་དོན་གཉེར་རྣམས་ལ་
དངོས་གྲུབ་ཀྱི་དགའ་སྟོན་རྒྱ་ཆེན་པོ་སྟེར་བ་དང་།   སེམས་ཅན་ཐམས་ཅད་དམ་པ་དང་པོའི་སངས་རྒྱས་ཀྱི་གོ་འཕང་འགྲུབ་པའི་རྒྱུར་གྱུར་ཅིག །  མངྒ་ལཾ། །༈ དཔལ་ལྡན་དུས་ཀྱི་འཁོར་ལོ་ཡི། །སྒྲུབ་
ཐབས་སྙིང་པོ་རབ་གསལ་འདི། །དགེ་སྦྱོང་དགེ་འདུན་རྒྱལ་མཚན་པས། །སྤར་དུ་བསྐྲུན་པའི་དགེ་བ་དེས། །རྣམ་དཀར་བྱེད་པོ་ལྟོས་བཅས་ཀྱིས། །ཐོག་དྲངས་མཁའ་ཁྱབ་སེམས་ཅན་རྣམས། །གེགས་ཞི་བསམ་དོན་ཆོས་
བཞིན་འགྲུབ། །མཐར་ཐུག་བྱང་ཆུབ་མཆོག་ཐོབ་ཤོག   །ཅེས་མི་ཕམ་པས་སོ། །དགེའོ། །མངྒ་ལཾ།།    །།

empty page
༄༅།     །དུས་ཀྱི་འཁོར་ལོའི་དཀྱིལ་འཁོར་མཆོད་པའི་ཆོ་ག་བསོད་ནམས་གཏེར་མཛོད་བཞུགས་སོ།  །

༄༅།    །ན་མོ་མཉྫུ་ཤྲཱིཛྙཱ་ན་སཏྭཱ་ཡ།   འདིར་ཐུན་མཚམས་སོགས་སུ་དཀྱིལ་འཁོར་གྱི་ལྷ་མཆོད་པར་འདོད་པས་གནས་བདེ་བར་བྲིས་སྐུ་ཡོད་ན་བཀྲམ།   རང་སྐད་ཅིག་གིས་དུས་ཀྱི་
འཁོར་ལོར་གསལ་ལ་སྙིང་པོ་བརྗོད་བཞིན་པས་མཎྜལ་ལ་ནང་མཆོད་ཀྱིས་ཆོས་འབྱུང་གྲུ་གསུམ་བྲིས་པའི་དབུས་སུ་ཐིག་ལེ་ཟླུམ་པོ་བྱ།   དེ་ཉིད་སྒྲུབ་པའི་མཎྜལ་དུ་བཞག་པའི་མདུན་དུ།   མཆོད་གཏོར་
དང་ནང་མཆོད།   ཆུ་བཞི་ཉེར་སྤྱོད་དང་བཅས་པ་དང་།   གཞན་ཡང་ཅི་འབྱོར་པའི་མཆོད་པ་བཤམས་ལ།   སྐྱབས་སེམས་ཚད་མེད་ཚོགས་བསགས་བསྒོམ་པ་སྔོན་དུ་བཏང་ནས་བདག་བསྐྱེད་རྒྱས་པའམ།   
ལྷན་སྐྱེས་སུ་གསལ་ལ་རྩ་སྔགས་ཅུང་ཟད་བཟླ།   དེ་ནས།   ཨོཾ་ཨཱཿཧཱུྃ་ཧྲ་ཕཊ།   ཅེས་བརྗོད་དེ་ནང་མཆོད་འཐོར་བས་བསང་།  སྭ་བྷཱ་ཝས་སྦྱང་།   སྟོང་པའི་ངང་ལས་གནས་ཁང་བྷྲཱུྃ་ལས་རིན་པོ་

ཆེའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ།   ཤེལ་གྱི་སྣོད་སོར་བཅུ་གཉིས་པ་རྣམས་ཀྱི་ནང་དུ།   ཨོཾ་ཨཱཿཧཱུྃ་ཧོ་
ལས་བྱུང་བའི་ཆུ་བཞི་དང་དྲི་ཆབ་དང་མེ་ཏོག་བདུག་སྤོས་སྣང་གསལ་བདུད་རྩིའི་ཞལ་ཟས་མ་ཉམས་པའི་འབྲས་བུ་རྣམས་དང་།   སྒེག་མ།   བཞད་མ།   སིལ་སྙན་མ།   
གར་མ།   གླུ་མ།   འདོད་མ་སྟེ།   མཆོད་པའི་ལྷ་མོ་བཅུ་གཉིས་ཀྱི་མཆོད་པ་རྣམས་དང་།   གཞན་ཡང་གོས་རྒྱན་ཕྲེང་བ་རྔ་ཡབ་བ་དན་མེ་ལོང་དྲིལ་བུ་ལ་སོགས་པ་ཕྱི་
ནང་གསང་བའི་མཆོད་པའི་ཡོ་བྱད་རྣམ་པ་མང་པོ་མ་ཚང་བ་མེད་པ་རྣམས།   དྭངས་ཤིང་ཐོགས་པ་མེད་པ་འཕགས་པ་ཀུན་ཏུ་བཟང་པོའི་རྣམ་པར་རོལ་པ་ལས་བྱུང་བའི་མཆོད་པའི་

སྤྲིན་ཕུང་རབ་འབྱམས་ཀྱིས་ནམ་མཁའི་ཁམས་ཐམས་ཅད་གང་བར་གྱུར་པར་བསམ་ལ།   ནམ་མཁའ་མཛོད་ཀྱི་སྔགས་རྒྱས་བརླབས།   སྤྲོ་ན་མཆོད་པའི་གཟུངས་དང་།   མཆོད་པའི་ལྷ་མོ་སོ་སོའི་སྔགས་རྒྱའང་བྱའོ།   །
མཎྜལ་ལ་དམིགས་ཏེ།   སྟོང་པའི་ངང་ལས་ཆོས་འབྱུང་ནམ་མཁའི་ཁམས་ལ་གནས་པའི་ཧྐྵྨླྺྼྻྃ་ཡོངས་སུ་གྱུར་པ་ལས།   འབྱུང་བ་རིམ་བརྩེགས་རི་རབ་དང་བཅས་པའི་སྟེང་དུ་གཞལ་ཡས་ཁང་ཚད་དང་མཚན་ཉིད་
ཐམས་ཅད་ཡོངས་སུ་རྫོགས་པའི་ཐུགས་གསུང་སྐུ་ཡི་དཀྱིལ་འཁོར་གསུམ་དང་ལྡན་པ།  ཡེ་ཤེས་ཀྱི་འོད་ཟེར་ཀུན་ནས་འཕྲོ་བ་དྭངས་ཤིང་སྒྲིབ་པ་མེད་པ།   ཡེ་ཤེས་ཆེན་པོའི་རང་སྣང་བཀོད་པ་ཕུན་སུམ་ཚོགས་
པའི་དབུས་སུ་སྣ་ཚོགས་པདྨའི་ལྟེ་བར་ཟླ་ཉི་སྒྲ་གཅན་གྱི་གདན་ལ་བཅོམ་ལྡན་འདས་དུས་ཀྱི་འཁོར་ལོ་ཡབ་ཡུམ།   ཕྱོགས་མཚམས་སུ་ནུས་མ་བརྒྱད།   དེ་བཞིན་གཤེགས་པ་ཡབ་ཡུམ་བཅུ་དྲུག སེམས་
དཔའ་སེམས་མ་ཡབ་ཡུམ་ཉེར་བཞི།   ཁྲོ་བོ་ཡབ་ཡུམ་བརྒྱད།   མཆོད་པའི་ལྷ་མོ་གཟུངས་མ་བཅུ་གཉིས་དང་བཅས་པའི་ཐུགས་དཀྱིལ་གྱི་ལྷ་ཚོགས་རྣམས་དང་།   དེའི་ཕྱི་རོལ་ཏུ་རྣལ་འབྱོར་མ་བརྒྱད་ཐབས་དང་
བཅས་པ་ལ་རྣལ་འབྱོར་མ་དྲུག་ཅུ་རྩ་བཞིས་བསྐོར་ཞིང་འདོད་མ་སོ་དྲུག་དང་བཅས་པའི་གསུང་དཀྱིལ་གྱི་ལྷ་རྣམས་དང་།   དེའི་ཕྱི་རོལ་དུ་ལྷ་ཆེན་པོ་བཅུ་གཉིས་སོ་སོའི་ཤེས་རབ་མ་དང་བཅས་པ་ལ།   པད་འདབ་ལ་གནས་

པའི་ཆོས་ཀྱི་ལྷ་མོ་རྣམས་ཀྱིས་བསྐོར་བའི་ལྷ་སུམ་བརྒྱ་དྲུག་ཅུའི་ཚོགས་དང་།   སྒོ་སྲུང་བ་ཁྲོ་བོའི་རྒྱལ་པོ་དྲུག་སོ་སོའི་ཡུམ་དང་བཅས་པ་དང་།  ཕྱིར་འདོད་མ་སོ་དྲུག །ཕྱིའི་རྟ་བབས་ཀྱི་
འོག་གི་སྟེགས་བུ་དང་སྟེང་དང་འོག་ཏུ་ཀླུ་ཆེན་པོ་བཅུ་ཤེས་རབ་མ་དང་བཅས་པ་སྟེ་སྐུ་དཀྱིལ་གྱི་གཞལ་མེད་ཁང་ལ་གནས་པ་རྣམས་དང་།   ཕྱི་རོལ་མེ་རླུང་གི་དབུས་སུ་དུར་ཁྲོད་ཀྱི་འཁོར་ལོ་དང་སྟེང་འོག་ཏུ་བཞུགས་པའི་
རབ་གཏུམ་མ་བཅུ་རང་རང་གི་ཐབས་དང་བཅས་པ་དང་།   རླུང་གི་དཀྱིལ་འཁོར་ལ་གནས་པའི་གྲུབ་པའི་ཚོགས་དང་འབྱུང་པོ་བྱེ་བ་ཕྲག་ཕྱེད་དང་བཞི་ལ་སོགས་པ་རྣམས་སྐད་ཅིག་གིས་གསལ་བར་གྱུར།   རང་གི་
ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ལྷ་ཚོགས།   བླ་མ་ཡི་དམ་སངས་རྒྱས་བྱང་སེམས་ཀྱི་ཚོགས་དང་བཅས་པ་མཆོད་པའི་ཡུལ་དུ་ཨོཾ་བཛྲ་ས་
མཱ་ཛཿ སངས་རྒྱས་ཡབ་ཡུམ་སྲས་དང་བཅས་པ་གཡོག་འཁོར་དང་། །གྲོགས་བཅས་གཉེན་རྣམས་དག་གིས་བསྐོར་བའི་ཚོགས་པ་ནི། །ལྷ་དང་ལྷ་མོ་དག་གིས་མཉེས་པར་བྱེད་རྣམས་དང་། །མཆོག་གི་
རྡོ་རྗེ་སེམས་དཔའ་དག་ནི་གཤེགས་སུ་གསོལ། །ཞེས་བརྗོད་པས་འཇིག་རྟེན་ལས་འདས་པ་དང་འཇིག་རྟེན་པའི་ལྷ་ཐམས་ཅད་གཞལ་ཡས་ཁང་དང་བཅས་པ་སྤྱན་དྲངས་ཏེ།   ཛཿཧཱུྃ་བཾ་ཧོ་ཧི།   ཞེས་བརྗོད་པས་

དམ་ཚིག་གི་འཁོར་ལོ་ལ་རྟེན་དང་བརྟེན་པར་བཅས་པ་དགུག་གཞུག་བཅིང་མཉེས་རོ་མཉམ་པར་བསམ་མོ། །དེ་ནས་མཆོད་པ་འབུལ་བ་ལ་དང་པོ་ཆུ་བཞི་འབུལ་བ་ནི།   དང་བསིལ་རྙོགས་མེད་ལྷ་ཡི་ཆུ་བོའི་རྒྱུན། །མཆོད་ཡོན་ཞབས་
བསིལ་ཞལ་བསིལ་འཐོར་འཐུང་སྟེ། །རྡོ་རྗེ་ཆུ་བཞིའི་མཆོད་པ་འདི་དག་ཀུན། །དཀྱིལ་འཁོར་ལྷ་ཚོགས་རྣམས་ལ་མཆོད་པར་བགྱི། །ཨོཾ་ཤྲཱི་ཀཱ་ལ་ཙཀྲ་ས་པ་རི་ཝཱ་རེ་བྷྱཿ བཛྲ་ཨརྒྷཾ།  པ་དྱཾ།   ཨཉྩ་
མ་ནཾ།   པྲོཀྵ་ཎྃ་པྲ་ཏིཙྪ་ན་མཿ  ཞེས་འབུལ།   ཉེར་སྤྱོད་ཀྱི་མཆོད་པ་བཅུ་གཉིས་ནི།   དྲི་མཆོག་མེ་ཏོག་བདུག་སྤོས་སྒྲོན་མེ་དང་། །ཞལ་ཟས་འབྲས་བུ་སྒེག་བཞད་སིལ་སྙན་གར། །གླུ་མ་འདོད་མ་ལྷ་མོ་བཅུ་གཉིས་
ཀྱིས། །རབ་འབྱམས་ནམ་མཁའ་གང་བའི་མཆོད་པ་འབུལ། །ཨོཾ་ཤྲཱི་ཀཱ་ལ་ཙཀྲ་ས་པ་རི་ཝཱ་རེ་བྷྱཿ བཛྲ་གནྡྷ྄ཾ།   པུཥྤྃ།   དྷཱུ་པྃ།   དཱི་པྃ།   ནཻ་ཝི་དྱྃ།  ཨཀྵ་ཧཾ་ཕ་ལ།   ལཱ་སྱ།   ཧཱ་སྱྃ།   ཝཧྱྃ་ཝདྱ།   ནྲྀ་
ཏྱྃ།   གཱི་ཏྱྃ།   ཀཱ་མྃ་པུ་ཛཱྃ་ཀུ་རུ་སྭཱ་ཧཱ།   མཆོད་པ་སྣ་ཚོགས་འབུལ་བ་ནི།   ཁང་བཟང་རྒྱན་ཕྲེང་བ་དན་བླ་བྲེ་མཛེས། །མེ་ལོང་དྲིལ་བུ་གོས་རྒྱན་རིན་ཆེན་ཚོགས། །རྒྱལ་སྲིད་སྣ་བདུན་བཀྲ་ཤིས་རྫས་རྟགས་བརྒྱད།   །
ཉེ་བའི་རིན་ཆེན་བདུན་དང་དཔག་བསམ་ཤིང་། །ནོར་བུ་བུམ་བཟང་བ་མཆོག་མ་རྨོས་འབྲུ། །རིན་ཆེན་རི་བོ་བདུད་རྩིའི་ཆུ་མཚོ་དང་། །མེ་ཏོག་དགའ་ཚལ་གསེར་གྱི་སྙིང་པོའི་སྤྲིན། །གཏེར་གྱི་འབྱུང་གནས་ཉི་ཟླའི་

སྒྲོན་མེས་མཆོད། །དབང་པོ་ལུས་ཟུང་ཡན་ལག་རྩ་རྒྱུས་དང་། །བཤང་གཅི་ཁུ་ཁྲག་དོན་སྣོད་པགས་པ་སྐྲ། །བ་སྤུ་སོ་སེན་མཆིལ་སྣབས་མཆི་མ་རྣག །  བད་ཀན་སྲིན་བུ་ཆུ་སེར་ཤིག་
རྔུལ་ཞག །  རྣ་མིག་བཤང་ལམ་སོགས་ཀྱི་དྲི་མ་བརྒྱད། །རྣལ་འབྱོར་མ་དངོས་རྣམ་དག་དམ་ཚིག་རྫས། །ཡེ་ཤེས་བདུད་རྩིའི་མཆོད་པ་ལེགས་ཕུལ་བས། །གནས་དང་ཞིང་སོགས་བཅུ་གཉིས་བགྲོད་པར་ཤོག །
མདོར་ན་མ་ལུས་སྲིད་ཞིའི་ཞིང་ཀུན་གྱི། །འདོད་ཡོན་ལྔ་དང་རྡོ་རྗེའི་གཟུགས་སོགས་དྲུག །  ལྷ་ཀླུ་གནོད་སྦྱིན་མི་དང་འཕགས་པ་ཡི། །རབ་འབྱམས་ཀུན་བཟང་མཆོད་སྤྲིན་རྒྱ་མཚོས་མཆོད། །ཨོཾ་ཤྲཱི་ཀཱ་ལ་ཙཀྲ་ས་
པ་རི་ཝཱ་རེ་བྷྱཿ ཨ་ནུཏྟ་ར་པཱུ་ཛ་མེ་གྷ་ས་མུ་དྲ་སྥ་ར་ཎ་ཨི་མཾ་ག་ག་ན་ཁཾ་ཧཱུྃ་ཕཊ་སྭཱ་ཧཱ།   ཞེས་པས་འབུལ་ལོ། །དེ་ནས་མཎྜལ་འབུལ་བ་ནི།   ཨོཾ་བཛྲ་བྷཱུ་མི་ཨཱཿཧཱུྃ།   དབང་ཆེན་གསེར་གྱི་ས་གཞི།   ཨོཾ་བཛྲ་རེ་ཁེ་ཨཱཿཧཱུྃ།   
ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ།   རིའི་རྒྱལ་པོ་རི་རབ།   ཤར་ལུས་འཕགས་པོ།   ལྷོ་འཛམ་བུ་གླིང་།   བྱང་སྒྲ་མི་སྙན།   ནུབ་བ་ལང་སྤྱོད།   ཤར་དུ་སྒྲ་གཅན།   ལྷོར་ཉི་མ།   བྱང་དུ་ཟླ་བ།   ནུབ་
ཏུ་དུས་མེ་དང་།   དབུས་སུ་ལྷ་དང་མི་ཡི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ལྷ་ཚོགས་རྣམས་ལ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་

བཞེས་སུ་གསོལ། །བཞེས་ནས་བདག་ལ་བྱིན་གྱིས་བརླབ་པར་མཛད་དུ་གསོལ། །ཨོཾ་གུ་རུ་དེ་བ་རཏྣ་མཎྜལ་པཱུ་ཛ་མེ་གྷ་ས་མུ་དྲ་སྥར་ཎ་ས་མ་ཡེ་སྭཱ་ཧཱ།   ཞེས་ཕུལ།   དེ་ནས་གཏོར་མ་དང་ནང་མཆོད་ལྷན་ཅིག་ཏུ་སོ་སོར་
དམིགས་པས་བྱིན་གྱིས་བརླབ་པར་བྱ་སྟེ།   ཨོཾ་ཨཱཿཧཱུྃ་ཧྲ་ཕཊཿ ཅེས་ནང་མཆོད་ཀྱིས་བསངས།   སྭ་བྷཱ་ཝས་སྦྱངས།   སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་ནག་པོ་གཞུའི་དབྱིབས་ཅན་རྒྱལ་མཚན་གྱིས་
མཚན་པ།   དེའི་སྟེང་དུ་རྃ་ལས་མེ་ཡི་དཀྱིལ་འཁོར་དམར་པོ་གྲུ་གསུམ་མེ་འབར་བ།   དེའི་སྟེང་དུ་ཨཱཿལས་མི་མགོའི་སྒྱེད་པུ་གསུམ་གྱི་སྟེང་དུ།   ཨོཾ་ཡོངས་སུ་གྱུར་པ་ལས་ཐོད་པ་དུམ་བུ་གཅིག་པ་ཡངས་ཤིང་རྒྱ་
ཆེ་བ་དཔྲལ་བ་རང་ལ་བསྟན་པའི་ནང་དུ།   དབུས་སུ་ཨ་ལས་བྱང་སེམས།   ཤར་དུ་ཨི་ལས་རྐང་མར།   ལྷོར་རྀ་ལས་རཀྟ།   བྱང་དུ་ཨུ་ལས་དྲི་ཆུ།   ནུབ་ཏུ་ལྀ་ལས་དྲི་ཆེན།   རླུང་མཚམས་སུ་ལཱྀ་ལས་གླང་པོ་
ཆེའི་ཤ  །དབང་ལྡན་དུ་ཨཱུ་ལས་བ་ལང་གི་ཤ  །སྲིན་པོར་རཱྀ་ལས་རྟའི་ཤ  །མེར་ཨཱི་ལས་ཁྱིའི་ཤ །དབུས་ཀྱི་སྟེང་དུ་ཨཱ་ལས་མིའི་ཤ་རྣམས་གནས་པ།   རང་གི་ཐུགས་ཀའི་ས་བོན་གྱི་འོད་ཀྱིས་བསྐུལ་བས་རླུང་
གཡོས།   མེ་སྦར་བས་རྫས་རྣམས་ཞུ་བ།   ཧཱུྃ་ལས་བྱུང་བའི་རྡོ་རྗེས་དཀྲུགས་ཤིང་རྡོ་རྗེ་དང་བཅས་པའི་རྫས་རྣམས་རོ་གཅིག་ཟླ་བ་ཞུ་བའི་གཟུགས་སུ་གྱུར།   རང་གི་ལག་པ་གཡོན་པའི་མཐིལ་དུ་ཟླ་བ་ལ་གནས་པ་སྐུ་

རྡོ་རྗེའི་ངོ་བོ་ཨོཾ་དཀར་པོའི་འོད་ཀྱིས་རྫས་རྣམས་ཀྱི་མ་དག་པ་སྦྱང་།   ལག་པ་གཡས་པའི་མཐིལ་དུ་ཉི་མ་ལ་གནས་པ་གསུང་རྡོ་རྗེའི་ངོ་བོ་ཨཱཿདམར་པོའི་འོད་ཀྱིས་དག་པའི་རྫས་རྣམས་མང་
དུ་སྤེལ།  ལག་གཉིས་ཁ་སྦྱར་བའི་དབུས་སུ་སྒྲ་གཅན་གྱི་དཀྱིལ་འཁོར་ལ་གནས་པ་ཐུགས་རྡོ་རྗེའི་ངོ་བོ་ཧཱུྃ་སྔོན་པོའི་འོད་ཀྱིས་རྫས་རྣམས་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར།   མཁའ་ལྡིང་གི་ཕྱག་རྒྱའི་
དབུས་སུ་དུས་མེ་ལ་གནས་པའི་ཡེ་ཤེས་རྡོ་རྗེའི་ངོ་བོ་ཧོ་ཡིག་སེར་པོའི་འོད་ཀྱིས་ཟག་མེད་བདེ་བ་ཆེན་པོའི་རང་བཞིན་དུ་གྱུར།   ཅེས་བསམས་ལ་ལག་པ་སོ་སོ་དང་ཁ་སྦྱར་ཏེ་ཕྱག་རྒྱ་བཅའ་བ་སྟབས་གཅིག ཨོཾ་ཨཱཿཧཱུཾ་ཧོཿ ཞེས་
པས་བྱིན་གྱིས་བརླབས་ནས།   དང་པོ་གཏོར་མ་འབུལ་བ་ནི།  ལྷ་ཚོགས་ཐམས་ཅད་ཀྱི་ལྗགས་རྡོ་རྗེའི་སྦུ་གུས་གཏོར་མའི་བཅུད་དྲངས་ཏེ་གསོལ་བས་ཡོངས་སུ་མཉེས་པར་བསམ་ལ།   ཨོཾ་ཨཱཿཧཱུྃ་ཧོ་ཤྲཱི་ཀཱ་ལ་ཙཀྲ་ས་པ་རི་ཝཱ་ར་ཨི་དཾ་
བ་ལིཾ་གྲྀཧྞནྟུ།   ས་མ་ཡ་རཀྵནྟུ།  མ་མ་སརྦ་སིདྡྷི་མྨེ་པྲ་ཡཙྪནྟུ།  བ་ཐཻ་བྃ།   ཡ་ཐཻཥྚྃ།   བྷཱུ་ཛ་ཐ།   ཛི་གྷ་ཐ།   པི་པ་ཐ།   མཱ་ཏི་ཀྲ་མ་ཐ།   མ་མ་སརྦཱ་ཀཱ་ར་ཏཱ་ཡ།   སད་སུ་ཁ་བི་ཤུདྡྷ།   ས་ཧ་ཡི་ཀཾ་བྷ་ཝནྟུ་ཧཱུྃ་ཧཱུྃ་
ཕཊ་སྭཱ་ཧཱ།   ཞེས་ལན་གསུམ་གྱིས་ཕུལ།   ནང་མཆོད་ལག་པ་གཡོན་པའི་མཐེབ་སྲིན་གྱིས་འཐོར་ཏེ།   བདུད་རྩི་ལྔ་དང་སྒྲོན་མེ་ལྔ། །ཤེས་རབ་རང་བཞིན་མྱོས་བྱེད་ལྡན། །ཟག་མེད་བདེ་བ་རྒྱས་པའི་རྒྱུར། །དམིགས་

མེད་ཚུལ་གྱིས་བཞེས་སུ་གསོལ། །ཞེས་དང་།   ན་མོ་དཀོན་མཆོག་གསུམ་གྱི་ངོ་བོ།   དཀྱིལ་འཁོར་ཡོངས་ཀྱི་བདག་པོ།   ལྷར་བཅས་འགྲོ་བའི་སྐྱབས་མཆོག   །དྲིན་ཆེན་རྩ་བའི་བླ་མ་རྡོ་རྗེ་འཆང་ཆེ་གེ་མོའམ།   
ཆེན་པོའི་ཞལ་དུ་ཨོཾ་ཨཱཿཧཱུྃ།   དཔལ་ལྡན་རྡོ་རྗེ་འཆང་དམ་པ་དང་པོའི་སངས་རྒྱས་དང་།   ཆོས་རྒྱལ་བརྒྱད།   རིགས་ལྡན་ཉེར་ལྔ།   སྲས་ཚངས་པ་དང་ལྷ་དབང་།  འོད་སྲུང་སོགས་དུམ་བུ་སྐྱོང་བ་བརྒྱད་ཀྱི་
ཞལ་དུ་ཨོཾ་ཨཱཿཧཱུྃ།   ཙི་ལུ་པ་དང་དུས་ཞབས་ཆེ་ཆུང་ནཱ་ལེནྡྲ་པ།   ཟླ་བ་མགོན་པོ་འབྲོ་སྟོན་ལོ་ཙཱ་བ་སོགས་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   དཔལ་ལྡན་དུས་ཀྱི་འཁོར་
ལོ་ཡབ་ཡུམ་ནུས་མ་བཅུ།   རིགས་དྲུག་གི་བདེ་གཤེགས་ཡབ་ཡུམ་བཅུ་གཉིས།   སེམས་དཔའ་སེམས་མ་བཅུ་གཉིས།   སྒོ་སྐྱོང་ཁྲོ་བཅུ་ཡབ་ཡུམ།   རྣལ་འབྱོར་མ་བརྒྱད་ཐབས་དང་བཅས་ཤིང་དྲུག་ཅུ་
རྩ་བཞིའི་འཁོར་དང་བཅས་པ།  ལྷ་ཆེན་པོ་བཅུ་གཉིས་ཡབ་ཡུམ་སོགས་ཚེས་ལྷ་སུམ་བརྒྱ་དྲུག་ཅུའི་ཚོགས་དང་།   ཀླུ་བཅུ་ཡབ་ཡུམ།   རབ་གཏུམ་མ་བཅུ་ཐབས་དང་བཅས་པ།   དུར་ཁྲོད་ཀྱི་གཞི་དང་རླུང་
དཀྱིལ་ལ་གནས་པའི་གྲུབ་པ་དང་།   འབྱུང་པོའི་ཚོགས་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   སྡེ་དྲུག་སྲུང་མ་དྲུག་ཅུ་སོགས་རྡོ་རྗེ་ཆོས་སྐྱོང་བའི་སྲུང་མའི་ཚོགས་ཀྱི་ཞལ་དུ་ཨོཾ་ཨཱཿཧཱུྃ།   གཞན་ཡང་རྒྱུད་སྡེ་

བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས།   བརྒྱུད་པའི་བླ་མ་དམ་པ།   གནས་གསུམ་དཔའ་བོ་མཁའ་འགྲོ་ཆོས་སྐྱོང་དམ་ཅན་རྒྱ་མཚོ་དང་བཅས་པའི་ཞལ་དུ་ཨོཾ་ཨཱཿཧཱུྃ།   བོད་ཡུལ་
སྐྱོང་བའི་བརྟན་མ་བཅུ་གཉིས་སོགས་གནས་བདག་ཡུལ་བདག་གྲོང་བདག་གཉུག་མར་གནས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   རིགས་དྲུག་གི་སེམས་ཅན་ཐམས་ཅད་བཅོམ་ལྡན་འདས་དུས་ཀྱི་འཁོར་ལོའི་དཀྱིལ་
འཁོར་གྱི་ངོ་བོར་རྣམ་པར་དག་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   ཞེས་འབུལ་ཞིང་རང་གིས་ཀྱང་མྱང་བས་ལུས་ཁམས་ཀྱི་ལྷ་ཐམས་ཅད་བདེ་སྟོང་གིས་ཚིམ་པར་བསམ་ལ།  མཐར་གསང་མཆོད་འབུལ་བ་ནི།   གསང་བའི་ཕྱག་
རྒྱ་གང་ཡིན་པ། །མཆོག་གི་ཕྱག་རྒྱར་རབ་ཏུ་སྦྱོར། །ལས་དང་ཆོས་ཀྱི་ཕྱག་རྒྱར་ལྡན། །རྡོ་རྗེའི་མཆོད་པས་རྟག་ཏུ་མཆོད། །ཅེས་བརྗོད་དེ་ལྷ་ཐམས་ཅད་མཉམ་པར་སྦྱོར་བའི་བདེ་བ་ཆེན་པོས་མཉེས་པར་བསམ་ལ།  
ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭཱ་བྷཱ་ཝ་ཨཱཏྨ་ཀོ྅ཧཾ།   ཞེས་འཁྱུད་རྒྱ་བཅས་དེ་ལྟར་ང་རྒྱལ་བཟུང་ངོ་། །དེ་ནས་རྡོ་རྗེ་དྲིལ་བུ་ཐོགས་ལ་བསྟོད་པ་བྱ་སྟེ།   འདུད་ཉི་ཤུ་དང་།   སྟོང་ཉིད་སྙིང་རྗེའི་བདག་ཉིད་ཅན། །སྲིད་
གསུམ་སྐྱེ་འཇིག་མེད་པའི་དངོས། །ཤེས་དང་ཤེས་བྱ་གཅིག་པའི་སྐུ། །དཔལ་ལྡན་དུས་འཁོར་ལ་ཕྱག་འཚལ། །ཕྲ་རབ་རྡུལ་གྱི་ཆོས་ལས་འདས། །པྲ་ཕབ་པ་ཡི་རང་བཞིན་ཅན། །རྣམ་པ་ཀུན་གྱི་

མཆོག་ལྡན་མ། །ཕྱག་རྒྱ་ཆེན་མོ་དེ་ལ་འདུད། །སངས་རྒྱས་ཀུན་གྱི་སྐྱེད་མཛད་མ། །སྐྱེ་བ་དང་ནི་འཇིག་པ་སྤངས། །ཀུན་ཏུ་བཟང་པོའི་སྤྱོད་པ་ཅན། །སྣ་ཚོགས་ཡུམ་དེ་ལ་ཕྱག་འཚལ། །རྣམ་རྟོག་སྒོམ་
པ་ལས་འདས་པ། །ཕྱག་རྒྱ་ཆེན་པོ་མི་འགྱུར་བདེ། །གཟུང་དང་འཛིན་པ་དབྱིབས་དག་དང་། །རྟོག་དང་བརྗོད་པ་རྣམ་པར་སྤངས། །དྲི་ཟའི་གྲོང་ཁྱེར་རྣམ་པ་དང་། །པྲ་ཕབ་པ་ཡི་རང་བཞིན་ཅན། །ཐབས་དང་ཤེས་
རབ་བདག་ཉིད་སྦྱོར། །ཨེ་ཝཾ་ཡི་གེ་དེ་ལ་འདུད། །ཤེས་རབ་ཐབས་ཀྱི་བདག་ཉིད་སྦྱོར། །དབྱིབས་སྐུ་རྫུ་འཕྲུལ་བགྲོད་པ་ཅན།  །དེ་བཞིན་གཤེགས་པའི་རྡོ་རྗེ་སེམས། །བྱང་ཆུབ་སེམས་དཔའ་སེམས་དཔའ་ཆེ། །
དམ་ཚིག་སེམས་དཔར་གསུངས་པ་གང་། །དངོས་དང་དངོས་མེད་ཟད་པའི་གཙོ། །ཐོག་མཐའ་མེད་ཅིང་ཞི་བ་ཡི། །བྱང་ཆུབ་སེམས་དེ་ལ་ཕྱག་འཚལ། །ཡོད་མིན་མེད་མིན་ཡོད་མེད་མིན། །གཉིས་ཀའི་བདག་
ཉིད་མིན་པའང་མིན། །མཐའ་བཞི་ལས་ནི་རྣམ་གྲོལ་བ། །བདེ་ཆེན་སྐུ་ལ་ཕྱག་འཚལ་ལོ། །གང་ལ་རྒྱུ་དང་མཚན་ཉིད་མེད། །གཡོ་དང་དེ་བཞིན་རིམ་མེད་པས། །ཀཱ་ལ་ཙ་ཀྲས་མངོན་བརྗོད་པ། །གཉིས་མེད་དེ་ལ་
གུས་ཕྱག་འཚལ། །ཨཱ་ལི་ཀཱ་ལི་སྙོམས་འཇུག་དང་། །ཧཱུྃ་ཕཊ་ཡི་གེ་སོགས་སྤངས་ཀྱང་། །འགྱུར་བ་མེད་ལས་འཁྲུངས་པའི་སྐུ། །དུས་ཀྱི་འཁོར་ལོ་དེ་ལ་འདུད། །ཞབས་གཅིག་རྡོ་རྗེ་ནོར་བུ་རྡུལ་དང་ཉི་མ་དང་། །

གཉིས་པ་གཙུག་ཏོར་ཁུ་བ་རི་བོང་ཅན་ལ་ནི། །རྟག་ཏུ་མེ་ཆོད་དབྱེར་མེད་འདོད་པར་བཀོད་གྱུར་པ། །འཇིག་རྟེན་གསུམ་གྱིས་མཆོད་པའི་གཙོ་ལ་སྤྱི་བོས་འདུད། །རླུང་མེ་ཆུ་དང་ས་ཡི་དཀྱིལ་
འཁོར་ལྷུན་པོ་པདྨ་དང་། །ཟླ་ཉི་དུས་མེའི་སྟེང་དུ་དབང་ཕྱུག་དང་ནི་བདུད་ཀྱི་མགོར། །ཞབས་ནི་སྲིད་པའི་ཡུམ་གྱི་ཞབས་དང་ལྷན་ཅིག་བཀོད་གྱུར་པ། །ལྷ་ཡི་དབང་པོས་བཏུད་པའི་གཙོ་ལ་སྤྱི་བོས་ཕྱག་འཚལ་
ལོ། །སངས་རྒྱས་སེང་གེའི་ཁྲིར་བཞུགས་རྡོ་རྗེའི་རྣལ་འབྱོར་རྣམ་པར་དག་པ་སྲིད་པ་གསུམ་གྱིས་མཆོད། །དེ་ཉིད་གཅིག་པུ་སྐུ་ཡི་རབ་ཏུ་དབྱེ་བས་རྣམ་པ་བཅུ་དྲུག་སྲིད་མེད་སྲིད་པར་གནས། །ཤེས་དང་ཤེས་བྱ་
གཅིག་གྱུར་རྒྱལ་བ་མཆོག་གི་དམ་ཚིག་ཡན་ལག་རྣམ་པ་བཅུ་གཉིས་ཀྱི། །བདེན་དོན་བྱང་ཆུབ་སེམས་ནི་རྒྱལ་བའི་རྡོ་རྗེའི་ཚིག་གྱུར་དུས་ཀྱི་འཁོར་ལོ་ལ་ཕྱག་འཚལ། །ཀུན་མཁྱེན་ཡེ་ཤེས་སྐུ་ནི་རྒྱལ་བའི་བདག་པོའི་
ལྷན་ཅིག་སྐྱེས་དང་དེ་བཞིན་ཆོས་ཀྱི་སྐུ། །ལོངས་སྤྱོད་རྫོགས་དང་སྤྲུལ་པའི་སྐུ་ཡང་ཉིན་བྱེད་སྐུ་དང་པདྨའི་འདབ་མ་རྒྱས་པའི་སྤྱན། །རྣམ་པར་ཐར་དང་སྐུ་གསུང་ཐུགས་ཆགས་སྲིད་འདས་འབྱོར་བ་རྣལ་འབྱོར་དག་པ་
ཤེས་རབ་དང་། །ཐབས་ནི་གཉིས་མེད་གང་ཞིག་ལྷ་མི་ལྷ་མིན་གྱིས་བསྟོད་དང་པོའི་སངས་རྒྱས་དེ་ལ་འདུད། །རྣམ་པར་བཅས་ཀྱང་རྣམ་མེད་བཅོམ་ལྡན་འདས་མ་ཤེས་རབ་མ་སྟེ་དེ་ཡིས་འཁྱུད། །སྐྱེ་འཇིག་སྤངས་

པའི་འགྱུར་མེད་བདེ་བ་དང་ལྡན་བཞད་པ་ལ་སོགས་བདེ་བ་སྤངས། །སངས་རྒྱས་རྣམས་ཀྱི་སྐྱེད་མཛད་སྐུ་གསུམ་རྣམས་དང་ལྡན་ཞིང་དུས་གསུམ་ཡང་དག་རིག །  ཀུན་མཁྱེན་མཆོག་གི་དང་པོའི་སངས་རྒྱས་བཅོམ་ལྡན་
གཉིས་མེད་དེ་ཉིད་ལ་ཕྱག་འཚལ། །ཚངས་པ་ཁྱབ་འཇུག་དྲག་པོ་དག་ཀྱང་གང་གི་ཞབས་ཀྱི་ཆུ་སྐྱེས་དྲུང་དུ་ལྷག་པར་སྐྱབས་འགྲོ་བ། །དུས་ཀྱི་འཁོར་ལོ་རྒྱལ་བ་མཆོག་སྐྱེད་ཡོན་ཏན་མེད་ཅིང་རྣམ་རྟོག་མེད་པ་དེ་ལ་
ཕྱག་འཚལ་ལོ། །གང་ལ་ཐོག་མཐའ་དབུས་༿༡༾ མེད་གནས་དང་ཝཾ་ཡིག་མི་འགྱུར་བདེ་བ་སྟོང་ཆེན་ཡིག་ལྔའི་རང་བཞིན་གྱི་བསྟོད་པ།   བདེ་བ་ཉིད་ཀྱི་རང་བཞིན་མེད།   འཆི་དང་སྲིད་པ་དང་ནི་སྒྲ་དང་དྲི་དང་རོ་དག་དང་། །རེག་བྱ་གཟུགས་དང་སེམས་མེད་རང་བཞིན་དང་ནི་སྐྱེས་བུ་མེད་ཅིང་འཆིང་དང་གྲོལ་དང་བྱེད་པོ་མེད། །ས་བོན་
དང་ནི་གསལ་བའི་དུས་མེད་མཐའ་དག་སྲིད་པར་སྡུག་བསྔལ་བདེ་བ་ཉིད་ཀྱི་རང་བཞིན་མེད།   མྱ་ངན་འདས་པ་མཚན་མ་མེད་ཅིང་བྱེད་པ་རྣམ་བྲལ་ཡོན་ཏན་
མེད་པ་དེ་ལ་ཕྱག་འཚལ་ལོ། །དུས་དང་༢༽སྣ་ཚོགས་ལ་སོགས་རྡོ་རྗེ་སྐྱེས་བུ་དཔེ་ཟླ་མེད་ཅིང་ཐམས་ཅད་དུ་འགྲོ་སྤྲོས་པ་མེད། །བརྩེགས་པ་ལ་གནས་རྣ་བ་སྣ་དང་ཁ་དང་མིག་དང་མགོ་སྟེ་ཐམས་ཅད་ནས་ནི་ཕྱག་དང་ཞབས།   
འབྱུང་བའི་མཐའ་སྟེ་འབྱུང་པོའི་མགོན་པོ་སྲིད་པ་གསུམ་པོ་མཆོག་འཛིན་རྒྱུ་རྣམས་དག་གི་རྒྱུར་གྱུར་པ། །རིག་པ་ལ་སོགས་རྣལ་འབྱོར་དག་གིས་བགྲོད་བྱ་མཆོག་བདེའི་གོ་འཕང་དུས་ཀྱི་འཁོར་ལོ་ལ་ཕྱག་འཚལ།   

སྤྲོ་བྱེད་༣༽ནུས་པ་ངོ་བོ་གློག་གི་མེ་དང་མཚུངས་ཤིང་ཉི་མ་བཅུ་གཉིས་དག་གི་གཟི་བྱིན་ཅན། །ཡེ་ཤེས་རྡོ་རྗེའི་སྣང་བ་མཆོག་གི་གོ་འཕང་བགྲོད་བྱེད་རྣམ་པར་བཅད་པ་དེ་ལ་ཕྱག་འཚལ་ལོ། །༤༽དཀར་པོ་
འཇིག་རྟེན་གསུམ་གྱི་མགོན་པོ་རི་བོང་འཛིན་པ་ལས་འཛགས་འཇིག་རྟེན་སྤྱི་བོར་ཡང་དག་གནས། །བདུད་རྩི་འཆི་བ་སེལ་ཞིང་སྲིད་པའི་འཇིགས་པ་འཇོམས་པར་བྱེད་པ་ཐིག་ལེའི་གཟུགས་ལ་ཕྱག་འཚལ་ལོ། །སེམས་༥༽
ཙམ་སྔགས་ཀྱི་ངོ་བོ་ལྷ་ཡིས་ཡོངས་སུ་བསྐོར་བ་སྡུག་བསྔལ་དང་ནི་བདེ་བའི་རང་བཞིན་ཏེ། །དམ་པ་རྣམས་ལ་ཞི་བའི་གཟུགས་ནི་རང་གིས་བྱས་པའི་ཉམས་མྱོང་མི་བཟད་རྣམས་ལ་མི་བཟད་པ། །གང་གིས་ལས་གང་
རབ་བྱས་རང་གི་སེམས་ལ་ཆོ་ག་བཞིན་དུ་དེ་ཡི་འབྲས་བུ་དེ་སྐྱེད་པ། །འཇིག་རྟེན་དབང་པོ་སྣ་ཚོགས་གཟུགས་ཅན་སྲིད་གསུམ་སྐྱེད་མཛད་རྡོ་རྗེ་སེམས་དཔའ་ལ་ཡང་ཕྱག་འཚལ་ལོ། །ཐིག་སྟོང་ཡིག་དྲུག་གི་རང་བཞིན་ཨེ་ཡིག་
རྣམ་ཀུན་མཆོག་ལྡན་སྟོང་ཉིད་ཀྱི་ངོས་ནས་བསྟོད་པ་ནི།  གཅིག་དང་དུ་མ་དག་ཀྱང་གཅིག་ཅིང་མཉམ་དང་མི་མཉམ་མཉམ་པ་གཡས་དང་གཡོན་དང་མདུན་དང་རྒྱབ། །སྟེང་འོག་ཀུན་ནས་དཀར་ལྗང་སྣ་ཚོགས་ཁ་དོག་ཆེན་
པོ་གཅིག་གི་གཟུགས་ཏེ་ཐུང་ངུ་རིང་པོ་དང་། །ཤིན་ཏུ་རིང་པོ་ཡོན་ཏན་མེད་ཅེས་ཡོན་ཏན་དང་བཅས་བུད་མེད་སྐྱེས་པའང་སྐྱེས་པ་བུད་མེད་མིན། །གང་ཞིག་ཀུན་གྱི་རྟེན་གཅིག་བྷ་ག་བཟང་མོ་མཆོག་གི་བྷ་ག་ཁྱོད་ལ་འདུད

དེ་ཁྱོད་ལ་འདུད། །ཅེས་པས་བསྟོད་ནས།   གསོལ་བ་བཏབ་བ་ནི།   ཧོ།   བཅོམ་ལྡན་འདས་དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ལྷ་ཚོགས་རྣམས་ལ་མཁྱེན་པའི་ཡེ་ཤེས།   བརྩེ་བའི་ཐུགས་རྗེ།   མཛད་པའི་
ཕྲིན་ལས།   སྐྱོབས་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས།   བདག་དང་མཐའ་ཡས་པའི་སེམས་ཅན་ཐམས་ཅད་བྱང་ཆུབ་མཆོག་གི་གོ་འཕང་དམ་པ་མ་ཐོབ་པའི་བར་དུ་སྐྱེ་བ་ཀུན་ཏུ་རྗེས་སུ་
འཛིན་པ་དང་།  བྱིན་གྱིས་བརླབས་ནས་དངོས་གྲུབ་རྣམ་པ་གཉིས་ཡིད་བཞིན་དུ་ཐོབ་པར་མཛད་དུ་གསོལ། །བདག་ཅག་སྐྱེ་བ་ཐམས་ཅད་དུ་མཐོ་རིས་ཀྱི་ཡོན་ཏན་བདུན་དང་ལྡན་ཞིང་།  དད་སོགས་དབང་པོ་ལྔ་ཁྱད་
པར་འཕགས་པས།   རྡོ་རྗེ་ཐེག་པའི་ལམ་ལ་ཞུགས་ཏེ་དམ་ཚིག་རྣམ་པར་དག་པ་དང་།   སྙིང་རྗེ་ཆེན་པོས་སེམས་ཅན་གྱི་དོན་ལ་སྐྱོ་བ་མེད་པ་སོགས་ཡོན་ཏན་ཀུན་གྱི་སྟོབས་ཕུན་སུམ་ཚོགས་པ་ཐོབ་པར་གྱུར་ཅིག 
སེམས་ཅན་ཐམས་ཅད་ཀྱང་སྡུག་བསྔལ་དང་རྒུད་པ་མཐའ་དག་ཞི་ནས་བདེ་དགེ་རྒྱ་མཚོའི་དཔལ་ལ་སྤྱོད་ཅིང་རྡོ་རྗེ་ཐེག་པའི་ལམ་ལ་འཇུག་པར་གྱུར་ཅིག   །རྒྱལ་བའི་བསྟན་པ་སྤྱི་དང་གསང་སྔགས་རྡོ་རྗེ་ཐེག་པའི་
བསྟན་པ་རིན་པོ་ཆེ་ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་དུ་གནས་པ་དང་།   སྣོད་བཅུད་ཀྱི་རྒུད་པ་མཐའ་དག་ཞི་ནས་དཔལ་དང་སྐལ་པ་བཟང་པོ་མ་ལུས་པ་འཕེལ་བར་མཛད་དུ་གསོལ།   བདག་ཅག་རྒྱལ་བ་སྲས་

དང་བཅས་པའི་རྣམ་ཐར་རྒྱ་མཚོ་བསམ་གྱིས་མི་ཁྱབ་པ་ལ་དབང་འབྱོར་ནས།   མཐའ་ཡས་པའི་སེམས་ཅན་ཐམས་ཅད་དཔལ་ལྡན་དམ་པ་དང་པོའི་སངས་རྒྱས་ཀུན་བཟང་དུས་ཀྱི་འཁོར་ལོའི་གོ་
འཕང་ལ་འགོད་པར་གྱུར་ཅིག །ཅེས་རང་གི་ཡིད་ལ་གང་འདོད་པའི་དོན་དེ་ཉིད་ཀྱི་ཆེད་དུ་གསོལ་བ་གདབ་པ་སོགས་ཀྱང་མོས་པ་ལྟར་བྱའོ། །གཞན་ཡང་།   ཁྱོད་ནི་སྲིད་པ་གསུམ་ལས་འདས་ཀྱང་སྲིད་པ་གསུམ་གྱི་རྣམ་པ་ཅན། །
ཕྲ་རབ་རྡུལ་གྱི་ཆོས་དང་བྲལ་ཡང་བརྟན་དང་གཡོ་བ་ཀུན་གྱི་གཟུགས། །ལུས་དང་དབང་པོའི་སྦྱོར་བ་སྤངས་ཀྱང་རྟག་ཏུ་འདོད་ཆགས་ཆེ་ལ་རོལ། །བསམ་གྱིས་མི་ཁྱབ་བརྟག་པར་དཀའ་བ་དུས་ཀྱི་འཁོར་ལོས་བདག་སྐྱོངས་
ཤིག  །ལྷ་མིའི་བླ་མ་ཁྱེད་ནི་མཐོ་རིས་འཇིག་རྟེན་དག་ཏུ་དབང་པོ་ས་སྟེང་དུ་ནི་འཁོར་ལོས་སྒྱུར། །ས་འོག་དག་ཏུ་ཀླུ་ཡི་རྒྱལ་པོ་གདེངས་ཅན་རིགས་ཀྱིས་བཏུད་དང་ཀུན་ཏུ་འགྲོ་དང་མཆོག་ཁྱེད་དེ། །ཡེ་ཤེས་སངས་
རྒྱས་ཐུབ་དབང་འགྱུར་མེད་མཆོག་དང་ཁྱབ་བདག་རྣལ་འབྱོར་རྣམས་ཀྱི་རྡོ་རྗེ་རྣལ་འབྱོར་དང་། །རིག་བྱེད་ཨོཾ་གྱི་ཡི་གེ་གཙང་མ་དག་སྟེ་བདག་ཅག་དངོས་པོ་ཀུན་གྱིས་ཁྱེད་ལ་སྐྱབས་སུ་མཆི། །ཁྱོད་ནི་མ་དང་ཁྱོད་ནི་ཕ་སྟེ་
ཁྱོད་ནི་འགྲོ་བའི་བླ་མ་ཁྱོད་ནི་གཉེན་དང་གྲོགས་བཟང་ཡང་། །ཁྱོད་ནི་མགོན་པོ་ཁྱོད་ནི་བྱེད་པོ་ཕན་དང་སྡིག་འཕྲོག་ཁྱོད་ནི་གོ་འཕང་ཕུན་སུམ་ཚོགས་པ་ཡང་།  །ཁྱོད་ནི་འབའ་ཞིག་གནས་དང་ཁྱོད་ནི་ཡོན་ཏན་མཆོག་གི་

གནས་ཏེ་སྐྱོན་རྣམས་བཅོམ་པ་ཁྱོད་ཉིད་དོ། །ཁྱོད་ནི་དམན་པ་རྣམས་ཀྱི་མགོན་དང་ཡིད་བཞིན་ནོར་བུ་རྒྱལ་བའི་དབང་པོ་ཁྱོད་ལ་བདག་སྐྱབས་མཆི། །བསོད་ནམས་འདི་ཡིས་འགྲོ་རྣམས་དུ་བ་ལ་སོགས་ལམ་གྱིས་ལྷན་
སྐྱེས་བདེ་བ་མཆོག་བསྒོམ་སྟེ། །འགྲོ་བའི་བླ་མ་སུམ་ཅུ་རྩ་གཉིས་མཚན་ལྡན་སྐུ་འདི་ཆོས་ཀྱི་འཁོར་ལོར་ཡང་དག་གནས། །ལྷ་རྣམས་མགོ་ཡི་གཙུག་གི་ནོར་བུའི་འོད་ཟེར་ཚོགས་ཀྱིས་ཞབས་ཀྱི་པདྨ་ལ་གཏུགས་ཤིང་། །
དམ་པའི་ལམ་སྟོན་ཉིན་བྱེད་བཞིན་དུ་མུན་པ་ཀུན་འཇོམས་དུས་ཀྱི་འཁོར་ལོ་ཉིད་གྱུར་ཅིག   །ཇི་ལྟར་ཉི་མ་དང་བཅས་ཐུབ་པའི་རིགས་རྣམས་ཤེས་རབ་ཡེ་ཤེས་ཐོབ་པར་གྱུར་དེ་ཇི་ལྟ་བར། །རྣམ་གསུམ་སྲིད་པར་གནས་
པའི་སེམས་ཅན་རྣམས་ནི་དུས་ཀྱི་འཁོར་ལོའི་དྲིན་ལས་དེ་བཞིན་འགྱུར་བར་ཤོག   །བསོད་ནམས་འདི་ཡིས་སེམས་ཅན་ཐམས་ཅད་འགྱུར་མེད་མཆོག་གི་བདེ་བར་གྱུར་ཅིག་དེ་ལ་འདུད་གྱུར་ཅིག  །བསོད་ནམས་
འདི་ཡིས་རྣམ་གསུམ་སྲིད་པ་ལ་གནས་སེམས་ཅན་རྣམས་ནི་བླ་མེད་བྱང་ཆུབ་ཐོབ་པར་ཤོག   །སྐྱེས་བུ་གང་དག་བདུད་ཀྱི་གྲོགས་ཀྱིས་རྟག་ཏུ་མི་བདེན་མུན་པར་སོང་ཞིང་ལམ་ཉམས་པ། །དེ་རྣམས་ལམ་འདི་ཐོབ་ནས་རྡོ་རྗེ་
ནོར་བུའི་ཁྱིམ་འདིར་རིང་བ་མིན་པར་འོང་གྱུར་ཅིག   །རྣལ་འབྱོར་བདག་ཅག་རྣལ་འབྱོར་མ་ཐོབ་རབ་ཏུ་གཡོ་བའི་ཡིད་ཀྱིས་གལ་ཏེ་ཤི་བར་གྱུར་ན་ཡང་། །དཔལ་ལྡན་མི་ཡི་འཇིག་རྟེན་དུ་ནི་རབ་མཆོག་ཐུབ་པའི་རིགས་སུ་རྣལ་

འབྱོར་ལྡན་པར་སྐྱེ་བ་དང་། །སྔོན་གྱི་གོམས་པ་དེ་ཡིས་སླར་ཡང་ཡེ་ཤེས་རྣལ་འབྱོར་ཡངས་པ་དག་ནི་ཀུན་ཏུ་འཛིན་པ་དང་། །ཡེ་ཤེས་ཐོབ་ནས་མི་ཟད་མཆོག་གི་གནས་སུ་རབ་བགྲོད་སླར་ཡང་གང་
དུའང་སྐྱེ་ལྡན་མིན་གྱུར་ཅིག   །དགྲ་དང་སེང་གེ་གླང་ཆེན་དབང་པོ་མེ་དང་ལྟོ་འཕྱེའི་བདག་པོ་ཆོམ་རྐུན་ཞགས་པས་འཆིང་བ་དང་། །ཆུ་གཏེར་འཁྲུགས་པ་དང་ནི་ཤ་ཟས་འཆི་བའི་འཇིགས་བྱེད་ནད་དང་དབང་པོས་ཉེ་བར་
འཚེ་བ་དང་། །དབུལ་དང་བུད་མེད་བྲལ་དང་མི་བདག་འཁྲུགས་པས་འཇིགས་པ་དང་ནི་རྡོ་རྗེ་ལྷུང་དང་དོན་ཉམས་པ། །གང་ཞིག་རྣལ་འབྱོར་མ་རྣམས་ཞབས་ནི་བདག་གིས་གསལ་བར་དྲན་པའི་མཐུ་ལས་རབ་ཏུ་ཉམས་
གྱུར་ཅིག   །སྟེང་ན་བྱང་ཆུབ་སེམས་དཔའ་གང་དག་བདུད་ཀྱི་ཕྱོགས་གནས་ལྷ་མ་ཡིན་རྣམས་མཆོག་ཏུ་འཇིགས་བྱེད་དང་།  །མི་ཡི་འཇིག་རྟེན་དག་ན་ཕྱོགས་དང་ཕྱོགས་བྲལ་དུ་གནས་ཁྲོ་བོའི་རྒྱལ་པོ་བཙུན་མོར་
བཅས་རྣམས་དང་། །ས་འོག་དག་ན་གདེངས་ཅན་དབང་པོ་གང་དག་གདོན་ཚོགས་མི་དགེ་དུས་ཀུན་ཏུ་ནི་འཆིང་བྱེད་པ། །དེ་དག་ཐམས་ཅད་ཉིན་ཞག་སོ་སོའི་དུས་སུ་མི་ཤེས་འཇིག་རྟེན་ཀུན་ནས་སྐྱོང་བར་བྱེད་གྱུར་ཅིག །  
ལྷ་མོ་ཚད་མ་དམ་ཚིག་ཚད་མ་དང་། །དེས་གསུངས་ཚིག་ཀྱང་ཚད་མའི་མཆོག་ཡིན་ཏེ། །བདེན་པ་དེ་ཡིས་ལྷ་མོ་དེ་དག་གིས། །བདག་ལ་རྗེས་སུ་འཛིན་པ་ཉིད་གྱུར་ཅིག   །ཚེ་རབས་ཀུན་ཏུ་རིགས་བདག་མི་

འཆོལ་ཞིང་། །དུས་ཀྱི་འཁོར་ལོའི་དཀྱིལ་འཁོར་འཛིན་བཞིན་དུ། །ཤེས་རབ་པདྨའི་བདུད་རྩི་འཐུང་བྱེད་ཅིང་། །བྱང་ཆུབ་སྙིང་པོར་སྲིད་པ་དག་བགྱིད་ཤོག   །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་
བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་ལྡན། །དུས་ཀྱི་འཁོར་ལོའི་དམ་ཚིག་ལ་གནས་ཤོག   །ཅེས་སོགས་སྨོན་ལམ་བཏབ་ལ།   སླར་ཡང་།   ཨོཾ་ཤྲཱི་ཀཱ་ལ་ཙཀྲ་ས་པཱ་རི་ཝཱ་རཱ་བཛྲ་གནྡྷཾ་སོགས་
ཀྱིས་མཆོད།   སྟོང་ཉིད་སྙིང་རྗེའི་ཚིགས་བཅད་གཅིག་དང་།   བསྟོད་པར་འོས་པ་སོགས་ཚིགས་བཅད་གཅིག་གིས་བསྟོད་ནས།   མ་འབྱོར་པ་དང་སོགས་ཀྱིས་བཟོད་པར་གསོལ་ཞིང་ཡི་གེ་བརྒྱ་པ་ལན་གསུམ་བཟླས་ཏེ།   ཁྱེད་ཀྱི་
སེམས་ཅན་དོན་ཀུན་མཛད། །སོགས་དང་།   བཛྲ་མུཿ ཡེ་ཤེས་པ་རང་བཞིན་གྱི་གནས་སུ་གཤེགས། །དམ་ཚིག་གི་དཀྱིལ་འཁོར་རྣམས་རང་ཉིད་དུས་ཀྱི་འཁོར་ལོའི་གཙུག་ཏོར་དུ།   རྡོ་རྗེ་རྩེ་ལྔ་པའི་ལྟེ་བར་
བདེ་ཆེན་གྱི་འཁོར་ལོ་རྣམས་གཤེགས།   སྙིང་གར་རྡོ་རྗེ་རྩེ་མོ་དགུ་པའི་ལྟེ་བར་ནུས་མ་རྣམས་གཤེགས།   དཔྲལ་བར་རྡོ་རྗེ་རྩེ་མོ་བཅུ་བདུན་པའི་ལྟེ་བར་བདེ་གཤེགས་ཡབ་ཡུམ་རྣམས་གཤེགས།  མགྲིན་པར་
རྡོ་རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སེམས་དཔའ་སེམས་མ་ཐུགས་ཀྱི་སྒོ་བ་དང་བཅས་པ་གཤེགས།   ལྟེ་བར་རྡོ་རྗེ་རྩེ་མོ་དྲུག་ཅུ་རྩ་ལྔ་པའི་ལྟེ་བར་གསུང་གི་རྣལ་འབྱོར་མ་རྣམས་གཤེགས།   གསང་བར་རྡོ་

རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སྐུའི་སྒོ་བ་རྣམས་གཤེགས།   ལས་ཀྱི་འཁོར་ལོ་ཚིགས་ཆེན་བཅུ་གཉིས་རྣམས་རྡོ་རྗེ་རྩེ་མོ་སུམ་ཅུ་རྩ་གཅིག་པའི་ལྟེ་བར་སྐུའི་ལྷ་ཆེན་བཅུ་གཉིས་
འཁོར་བཅས་རྣམས་གཤེགས།   བྱ་བའི་འཁོར་ལོ་རྐང་ལག་གི་སོར་ཚིགས་རྣམས་རྡོ་རྗེ་རྩེ་མོ་བདུན་པར་བྱས་པའི་ལྟེ་བར་ཀླུ་དང་རབ་གཏུམ་མ་རྣམས་གཤེགས་སུ་གསོལ་ཞིང་གཞལ་ཡས་ཁང་རྟེན་གཞི་དང་
བཅས་པ་རང་ལ་ཐིམ།   རང་གི་ལྟེ་བར་ཧྲླཱྀ།   སྙིང་གར་ཧཱུྃ།   མགྲིན་པར་ཧྲྼཱྀ།   དཔྲལ་བར་ཧྲཱིཾ།   གཙུག་ཏོར་དུ་ཧྲཱཾ།   གསང་གནས་སུ་ཧྲཱཿ བཀོད་པའི་གོ་ཆ་བགོས་ནས་དཀྱིལ་འཁོར་གཙོ་བོའི་ང་རྒྱལ་ལ་
གནས་པས།   དགེ་བ་འདི་ཡིས་མྱུར་དུ་བདག   །དུས་ཀྱི་འཁོར་ལོ་འགྲུབ་གྱུར་ནས། །སོགས་དང་།  རིགས་སུ་སྐྱེ་དང་དམ་ཚིག་ཅན། །སྨྱོ་མེད་དུས་ཀྱི་འཁོར་ལོ་སྟོན། །བླ་མ་ལ་གུས་སྙིང་བརྩེར་ལྡན། །སྐྱེ་
ཞིང་སྐྱེ་བར་འགྱུར་བར་ཤོག   །ལག་པས་རྡོ་རྗེ་དྲིལ་བུ་འཁྲོལ། །ཟབ་མོའི་ཆོས་ནི་ཀློག་པ་དང་། །བཙུན་མོའི་ཁུ་བ་མཉམ་ཟས་ཅན། །སྐྱེ་ཞིང་སྐྱེ་བར་འགྱུར་བར་ཤོག   །སེམས་ཅན་ཐམས་ཅད་བདེ་གྱུར་ཅིག །   
སེམས་ཅན་ཐམས་ཅད་སྐྱོན་མེད་པར། །གང་གིས་ལམ་གྱིས་འགྲོ་འགྱུར་བ། །དེ་ཡིས་སངས་རྒྱས་ཉིད་ཐོབ་ཤོག   །ཅེས་སོགས་སྨོན་ལམ་དང་།  ཡེ་དྷ་རྨ་བརྗོད་ལ།   གསར་བརྩམ་བཀྲ་ཤིས་རྣམ་རྒྱལ་སྒྲ་དབྱངས་ནི།   ཨོཾ་

སྭ་སྟི་ཤྲཱི་མངྒ་ལ་བི་ཛ་ཡནྟུ།   རྣམ་དག་མཁའ་དབྱིངས་ཀུན་ནས་འགེངས་པ་ཡི། །རྩ་བརྒྱུད་བླ་མ་ཡི་དམ་དཀྱིལ་འཁོར་དང་། །དཔའ་བོ་མཁའ་འགྲོ་ཆོས་སྐྱོང་རྒྱ་མཚོ་རྣམས། །དེང་འདིར་དགེ་ལེགས་བཀྲ་ཤིས་
ཆར་འབེབས་མཛོད། །མི་བསྐྱོད་པ་དང་རིགས་འདུས་རྡོ་རྗེ་སེམས། །དབྱེར་མེད་མཆོག་ཏུ་མི་འགྱུར་བདེབའི་དངོས། །ཐབས་ཀྱི་རང་བཞིན་དཀྱིལ་འཁོར་ཀུན་གྱི་གཙོ། །ཁྱབ་བདག་དུས་ཀྱི་འཁོར་ལོའི་བཀྲ་ཤིས་
ཤོག   །རྡོ་རྗེ་དབྱིངས་ཕྱུག་ཤེས་རབ་ཕར་ཕྱིན་མ། །དབྱེར་མེད་རྣམ་ཀུན་མཆོག་ལྡན་སྟོང་པ་ཉིད། །ཤེས་རབ་རང་བཞིན་དཀྱིལ་འཁོར་གཙོ་མོ་མཆོག   །ཆོས་དབྱིངས་སྣ་ཚོགས་ཡུམ་གྱི་བཀྲ་ཤིས་ཤོག   །སྙིང་
གའི་འཁོར་ལོའི་རྩ་འདབ་རྣམ་དག་པ། །འཕགས་ལམ་བཀྲ་ཤིས་རྫས་རྟགས་བརྒྱད་ཀྱི་གྲངས། །རྡོ་རྗེའི་གཟུངས་མ་བདེ་བ་ཆེན་པོ་ཡི། །གཏེར་གྱུར་ནུས་མ་རྣམས་ཀྱི་བཀྲ་ཤིས་ཤོག   །རིགས་མཆོག་བཞི་
ལྡན་ཡུམ་དང་བཅས་པ་བརྒྱད། །རྣམ་པའི་ཚུལ་གྱི་དེ་ཉིད་བཅུ་དྲུག་གྲངས། །དཔྲལ་བའི་འཁོར་ལོའི་འདབ་མ་རྣམ་དག་པའི། །བདེ་གཤེགས་ཡབ་ཡུམ་རྣམས་ཀྱི་བཀྲ་ཤིས་ཤོག   །སེམས་དཔའ་ཡབ་ཡུམ་
བཅུ་གཉིས་ཉེར་བཞིའི་ཚུལ། །ཁྲོ་བོ་ཡབ་ཡུམ་བརྒྱད་བཅས་མཚན་བཟང་གྲངས། །མགྲིན་པའི་འཁོར་ལོའི་རྩ་འདབ་རྣམ་དག་པའི། །དཀྱིལ་འཁོར་ལྷ་ཚོགས་རྣམས་ཀྱི་བཀྲ་ཤིས་ཤོག   །རྣལ་འབྱོར་མ་བརྒྱད་

ཐབས་དང་བཅས་པ་ལ། །དྲུག་ཅུ་རྩ་བཞི་ལྟེ་བའི་འཁོར་ལོ་ཡི། །རྩ་འདབ་རྣམ་དག་ལྷ་མོས་ཡོངས་བསྐོར་བ། །དཔེ་བྱད་གྲངས་ལྡན་ལྷ་ཡི་བཀྲ་ཤིས་ཤོག   །ལྷ་ཆེན་བཅུ་གཉིས་
ཤེས་རབ་མ་དང་བཅས། །ཚེས་ཀྱི་ལྷ་མོ་རྣམས་ཀྱིས་ཡོངས་བསྐོར་བ། །དགེ་མཚན་བཟང་ལྡན་ཉི་མ་སུམ་བརྒྱ་དང་། །དྲུག་ཅུའི་གྲངས་ལྡན་ལྷ་ཡི་བཀྲ་ཤིས་ཤོག   །སྒོ་སྐྱོང་ཁྲོ་དྲུག་ཡབ་ཡུམ་བདེན་དོན་གྲངས། །
ཀླུ་དང་གཏུམ་མོ་བཅུ་བཅུ་ཟུང་འཇུག་པ། །ས་དང་ཕར་ཕྱིན་སྟོབས་དང་དབང་བཅུའི་གྲངས། །ལྔ་བཅུ་རྩ་གཉིས་ལྷ་ཡི་བཀྲ་ཤིས་ཤོག   །གཟུངས་མ་བཅུ་གཉིས་འདོད་དང་ཕྱིར་འདོད་མ། །དོན་གཉིས་མི་ཟད་
བཀྲ་ཤིས་རི་མོ་དང་། །སྡེ་བཞིའི་གྲངས་ལྡན་མཆོད་པའི་ལྷ་མོ་ནི། །བརྒྱད་ཅུ་རྩ་བཞིའི་ལྷ་ཡི་བཀྲ་ཤིས་ཤོག   །གཙུག་གསང་འདབ་བཞི་སོ་གཉིས་རྣམ་དག་པ། །བདེ་ཆེན་འཁོར་ལོ་སྐུ་ཡི་སྒོ་བའི་ལྷ། །ལས་
བྱ་ཚིགས་སོགས་རྣམ་དག་སྐུའི་ལྷ་རྣམས། །གཏུམ་མོ་སོགས་དང་བཅས་པའི་བཀྲ་ཤིས་ཤོག   །ཆོས་དུང་གཎྜི་ནོར་བུ་དཔག་བསམ་ཤིང་། །བུམ་པ་བཅུ་དང་འབྱུང་ལྔ་རི་རབ་དང་། །གདན་གསུམ་གཞལ་
ཡས་ཁང་དང་སྲུང་གུར་སོགས། །ཡེ་ཤེས་རྣམ་རོལ་བཀོད་པའི་བཀྲ་ཤིས་ཤོག   །གཞན་ཡང་སྲུང་མ་དྲུག་ཅུའི་ཚོགས་རྣམས་དང་། །གཟའ་དང་རྒྱུ་སྐར་དྲང་སྲོང་གྲུབ་པ་སོགས། །འབྱུང་པོའི་ཚོགས་ཀྱིས་

ཕྱོགས་བཅུར་དུས་དྲུག་ཏུ། །བྱམས་བཅས་ཀུན་ནས་སྲུང་བའི་བཀྲ་ཤིས་ཤོག   །ཕྱི་རུ་བརྟན་གཡོའི་སྣང་བ་ཇི་སྙེད་དང་། །ནང་ལུས་རྩ་རླུང་ཐིག་ལེའི་བྱེད་པ་རྣམས། །རྣམ་དག་དཀྱིལ་འཁོར་འཁོར་ལོར་ལེགས་
ཤར་བས། །ཕྱོགས་དུས་ཀུན་ཏུ་དགེ་བའི་བཀྲ་ཤིས་ཤོག   །ཅེས་དང་།   བསྡུ་ན།   ཨེ་ཝཾ་ཟུང་འཇུག་རྣམ་བཅུའི་དབང་ལྡན་པ། །སྟོབས་བཅུ་དབང་བཅུ་མི་སློབ་ཆོས་བཅུར་ལྡན། །སྲིད་ཞིའི་ཁྱབ་བདག་བདེ་ཆེན་
རྡོ་རྗེའི་དབྱིངས། །ཡེ་ཤེས་དཀྱིལ་འཁོར་ལྷ་ཡི་བཀྲ་ཤིས་ཤོག   །ཕུང་ལྔ་འབྱུང་ལྔ་དབང་དྲུག་ཡུལ་དྲུག་དང་། །ལས་དབང་ལྔ་དང་བྱ་བ་ལྔ་རྣམ་དག   །བདེག་ཤེགས་སེམས་དཔའ་ཁྲོ་བོ་ཡབ་ཡུམ་སྟེ། །ཐུགས་
ཀྱི་དཀྱིལ་འཁོར་ལྷ་ཡི་བཀྲ་ཤིས་ཤོག   །ཐུན་ཆེན་བརྒྱད་དང་འཕོ་བ་བཅུ་དྲུག་ཆ། །དྲུག་ཅུ་རྩ་བཞིའི་དབྱུག་གུ་རྣམ་དག་པ། །རྣལ་འབྱོར་མ་བརྒྱད་དྲུག་ཅུ་རྩ་བཞིའི་འཁོར། །གསུང་གི་དཀྱིལ་འཁོར་ལྷ་ཡི་བཀྲ་
ཤིས་ཤོག   །ཕྱི་ནང་ཁམས་ལྔ་ཟླ་བ་ཞག་གི་ཆ། །ཚིགས་དང་ཚིགས་ཕྲན་བ་སྤུའི་མཐར་ཐུག་པ། །རྣམ་དག་ལྷ་ཆེན་ཡབ་ཡུམ་སྒོ་སྐྱོང་སོགས། །སྐུ་ཡི་དཀྱིལ་འཁོར་ལྷ་ཡི་བཀྲ་ཤིས་ཤོག   །རགས་ལུས་འཕོ་རླུང་ཀུན་
རྟོག་རྣམ་དག་པའི། །དཀྱིལ་འཁོར་གསུམ་ཉིད་དབྱེར་མེད་རྡོ་རྗེའི་དུས། །སྲིད་ཞིའི་འཁོར་ལོ་ཀུན་འགྲོ་ཁྱབ་བདག་ཆེས། །དགེ་མཚན་བཀྲ་ཤིས་རྟག་ཁྱབ་དཔལ་སྩོལ་ཅིག   །བཀྲ་ཤིས་གོང་འོག་འདི་གཉིས་ལ་

རྟེན་འབྲེལ་ལེགས་པོ་ཡོད་དོ། །ཅེས་དང་གཞན་ཡང་སྤྲོ་ན་བཀྲ་ཤིས་ཀྱི་ཚིགས་བཅད་ཇི་ལྟར་རིགས་པ་བརྗོད་པས་དགེ་ལེགས་སྤེལ་བར་བྱའོ། །དེ་ལྟར་དུས་འཁོར་ལྷ་ཚོགས་ཀྱི་མཆོད་ཆོ་ག་བསོད་ནམས་གཏེར་མཛོད་ཅེས་
བྱ་བ་འདི་ནི་མི་ཕམ་པ་འགྱུར་མེད་མི་བསྐྱོད་རྡོ་རྗེས་རབ་ཚེས་མེ་རྟ་ཁྲུམས་ཟླའི་ཚེས་ཉེར་གཅིག་ལ་འཕྲལ་བྲིས་དགེ་ལེགས་འཕེལ།   ༈   །དུས་ཀྱི་འཁོར་ལོའི་ཚོགས་མཆོད་བྱ་ན།   མཆོད་ཆོག་གི་གཞུང་ཇི་ལྟ་བ་བཞིན་
བསྲིངས་ལ།   མཎྜལ་ཕུལ་བའི་རྗེས་སུ་བྱ་སྟེ།   དེ་ཡང་བདེ་སྐྱོང་གི་སྣོད་དུ་མ་ད་ན་བླུགས་པ་ལ་སྔར་གྱི་ནང་མཆོད་ནས་ཐིགས་པ་གཅིག་བླུག་པ་དང་།   བ་ལ་གཙོ་བོར་གྱུར་པའི་བཟའ་བཅའ་བཏུང་བ་ཅི་འབྱོར་བ་བཤམས་ལ།  དེ་རྣམས་ནང་མཆོད་
ལྟར་བྱིན་གྱིས་བརླབས་ནས།   ཧོཿ བླ་མེད་མཆོག་གི་མཆོད་པ་དམ་པ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་པ། །དམ་ཚིག་བཞིན་དུ་ཅི་བདེར་བཞེས་སུ་
གསོལ། །རྩ་བརྒྱུད་བླ་མ་དམ་པ་རྣམས། །ཐུགས་རྗེའི་གཟི་བྱིན་ཡ་ལ་ལ། །འདིར་གཤེགས་ཚོགས་ཀྱི་མཆོད་པ་བཞེས། །ཡེ་ཤེས་ཆེན་པོས་བྱིན་གྱི་རློབས། །ཡི་དམ་དུས་འཁོར་ལྷ་ཚོགས་རྣམས།  །
བདེ་ཆེན་བྱིན་དྲོད་ཐིབས་སེ་ཐིབས། །འདིར་གཤེགས་ཚོགས་ཀྱི་མཆོད་པ་བཞེས། །མཆོག་དང་ཐུན་མོང་དངོས་གྲུབ་སྩོལ། །གནས་གསུམ་དཔའ་བོ་རྣལ་འབྱོར་མ། །རྡོ་རྗེའི་གར་སྟབས་ཁྱུགས་སེ་ཁྱུགས།   

འདིར་གཤེགས་ཚོགས་ཀྱི་མཆོད་པ་བཞེས། །ཕྱི་ནང་གསང་བའི་བར་ཆད་སོལ། །དམ་ཅན་ཆོས་སྲུང་རྒྱ་མཚོའི་ཚོགས། །དགྱེས་པའི་གད་རྒྱང་འུ་རུ་རུ། །འདིར་གཤེགས་ཚོགས་ཀྱི་མཆོད་པ་བཞེས། །ལས་
བཞིའི་ཕྲིན་ལས་ཐོགས་མེད་སྒྲུབས། །ཕྱི་ཡི་མཆོད་པ་རྡོ་རྗེའི་ལྷ་མོ་དྲུག   །ནང་གི་མཆོད་པ་དམ་ཚིག་གཉན་པོའི་རྫས། །གསང་བའི་མཆོད་པ་ཡབ་ཡུམ་མཉམ་པར་སྦྱོར། །ཐམས་ཅད་མཉམ་ཉིད་དེ་བཞིན་
ཉིད་ཀྱི་དབྱིངས། །བདེ་ཆེན་ཚོགས་ཀྱི་འཁོར་ལོའི་མཆོད་པ་འདིས། །རྩ་བརྒྱུད་བླ་མ་ཡི་དམ་ལྷ་ཚོགས་དང་། །གནས་གསུམ་མཁའ་འགྲོ་དམ་ཅན་རྒྱ་མཚོར་བཅས། །ཐུགས་དམ་དགྱེས་བསྐང་མཆོག་ཏུ་
མཉེས་གྱུར་ཅིག །རྡོ་རྗེའི་མཆེད་ལྕམ་རིགས་དྲུག་སེམས་ཅན་རྣམས། །སྒོ་གསུམ་རྣམ་དག་རྡོ་རྗེའི་གྲོང་ཁྱེར་དུ། །བདེ་ཆེན་ཚོགས་ཀྱི་འཁོར་ལོས་ལེགས་མཆོད་པས། །མཉམ་ཉིད་བྱང་ཆུབ་སེམས་སུ་
དགྱེས་གྱུར་ཅིག   །ཨོཾ་མ་ཧཱ་སུ་ཁ་ག་ཎ་ཙཀྲ་པཱུ་ཛ་ཧོཿ ཞེས་བརྗོད་ལ་ཆང་གིས་བྲན་པའི་ཕུད་རྣམས་ཡར་མཆོད།   གཏོར་མ་དང་ནང་མཆོད་ནི།  མཆོད་ཆོག་གི་སྐབས་སུ་ཕུལ་བའི་ཚིག་རྣམས་འདིར་བརྗོད་ཅིང་ཕུལ།   དེ་ནས་
ལས་ཀྱི་རྡོ་རྗེས་ཐོད་ཆང་གཡས་དང་།   གཡོན་པའི་མཐེབ་སྲིན་གྱིས་ཤ་ཅུང་ཟད་བཟུང་བས་དེའི་སྟེང་ནས་བཀབ་ལ།   ཀྱེ།  འདིར་ནི་ཆོས་རྣམས་བཟང་པོར་ལྟོས། །ས་པཎ་འགྱུར།   འདུ་བ་རྣམས་ལ་ཐེ་ཚོམ་མེད། །

བྲམ་ཟེ་ཁྱི་དང་གདོལ་བ་ཡང་། །རང་བཞིན་གཅིག་པ་ཉིད་དུ་རོལ། །ཞེས་བརྗོད་ལ་པདྨའི་ཕྱག་རྒྱས་འབུལ།   ལེན་པ་པོས་ཀྱང་པད་བསྐོར་བཅས་པདྨའི་ཕྱག་རྒྱས་ལེན་ཞིང་།   ཧོ།   བདེ་གཤེགས་ཆོས་
ལ་རིན་ཐང་མེད། །འདོད་ཆགས་ལ་སོགས་དྲི་མ་སྤངས། །གཟུངས་དང་འཛིན་པ་དང་བྲལ་བ། །དེ་བཞིན་ཉིད་ལ་གུས་ཕྱག་འཚལ། །ཞེས་བརྗོད་དེ་གཙང་དམེ་བླང་དོར་མེད་པ་མཉམ་པའི་དོན་དེ་བསམ་པར་བྱ།   གཉིས་ཀས་
ཨ་ཧོ་སུ་ཁ།   ཞེས་བརྗོད་ལ་བླངས།   ཚིགས་བཅད་འདི་གཉིས་སཾ་ཊའི་རྒྱུད་ན་བཞུགས།   སློབ་མས་མ་ཐོབ་བར་དུ་སྣོད་དེ་གཞི་སྟེགས་ལས་ས་རྗེན་ལ་མི་བཞག །བླངས་ནས་འགྲོ་བའི་བར་དུ་སྣོད་ཁ་མི་སྦུབ།   སྟོང་པར་མི་བཞག་བཟའ་བཏུང་ཅུང་
ཟད་རེ་འཇོག་པ་རྟེན་འབྲེལ་ཡིན།   ཚོགས་འཁོར་ནང་དུ་རྩོད་པ་ཤགས་འགྱེད་སོགས་ཐ་མལ་གཏམ་ངན་པ་མི་བྱ།   སེམས་དགའ་བ་དང་ཆོས་གཏམ་བྱ།   བླ་མ་དང་གྲོགས་པོ་ལ་མ་ཞུས་པར་ཕྱིར་མི་འགྲོ།   རབ་ཏུ་མྱོས་པའི་ཆང་མི་འཐུང་།   དམ་ལྡན་
རྣམས་ལ་བཟང་ངན་གྱི་འདུ་ཤེས་དང་།   བྱིན་གྱིས་བརླབས་པའི་རྫས་ལ་གཙང་དམེའི་འདུ་ཤེས་མི་བྱ།  རང་ཐ་མལ་གྱི་འདུ་ཤེས་མི་བྱ་བར་ལྷ་ཡི་ང་རྒྱལ་དང་མ་བྲལ་བས།   བཟའ་བཏུང་བྱས་ལ་ལྟེ་བའི་གཏུམ་མོ་འབར་བས་སྤྱི་བོའི་ཧཾ་ཡིག་ཞུ་བའི་
བདུད་རྩི་བྱང་ཆུབ་སེམས་ཀྱི་རང་བཞིན་གྱིས་ལུས་ཁམས་ཀྱི་ལྷ་ཐམས་ཅད་མཆོད་པར་བསམ།   དེའི་ཚེ་སོ་ཐར་གྱི་སྡོམ་པས་རྒྱུད་བསྡམ་པ་སོགས་ཀྱིས་ཤ་ཆང་སོགས་དངོས་སུ་བཟའ་བཏུང་མ་འདོད་ན།   དེ་དག་ཅུང་ཟད་རེ་ཁར་མྱང་ནས་གཞན་བཟའ་བཏུང་

འོས་པ་རྣམས་ལ་ནང་མཆོད་བྲན་ཏེ་ལྷར་སྣང་དང་ཤ་ལྔ་བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིར་བསམས་ཏེ་ཟོས་ན་སྔགས་དང་འགལ་བའི་ཉེས་པ་ཁེགས།   རྒྱུད་ལ་ལར་སྣོད་གཅིག་ཏུ་བཟའ་བཏུང་ལོངས་སྤྱོད་པར་གསུངས།   ལ་ལར་ཐ་དད་དུ་ལོངས་
སྤྱོད་པར་གསུངས།   སྣོད་གཅིག་ཏུ་ལོངས་སྤྱད་པར་གསུངས་པ་ལྟར་མ་གྲུབ་ཀྱང་ཡིད་ཀྱིས་གཅིག་ཏུ་ལོངས་སྤྱོད་པར་བསམ།   ཚོགས་མཆོད་ཁྱད་པར་ཅན་དང་བརྟན་པ་ཐོབ་པས་ཡུལ་སྣ་ཚོགས་སུ་སྤྱོད་པ་བྱེད་ཚེ་བརྡའི་སྐད་ཀྱིས་མ་སྨྲས་ན་ཡེ་ཤེས་
མཁའ་འགྲོའི་བྱིན་རླབས་མི་འཇུག   །འཇིག་རྟེན་མཁའ་འགྲོས་བར་ཆད་འབྱུང་བས།   ཤ་ལ་བ་ལ།   ཆང་ལ་མ་ད་ན།   ཟན་སོགས་བཟའ་བ་ལ་ཏྲི་པི་ཏ།   ཐོད་པར་པདྨ་བྷཉྫ་སོགས་ཀྱིས་མིང་འབོད།   ནུས་ཐོབ་ཀྱི་ཕོ་ཉའི་ལམ་དངོས་སྒོམ།  
མིན་ན་ཡང་གསང་མཆོད་མཆོད་ཆོག་ནང་ལྟར་ཕུལ་ནས་མར་དང་ཆང་ཅུང་ཟད་རང་གི་སྙིང་གར་གཏོར་ལ་མཉེས་ཏེ།   ཧེ་རུ་ཀ་ཡབ་ཡུམ་སྤྱི་བོར་བླ་མ་སྣང་བ་ཐམས་ཅད་དེ་བཞིན་གཤེགས་པའི་རང་བཞིན་དུ་བལྟས་ལ་བདེ་སྟོང་གི་ཏིང་ངེ་འཛིན་ལ་ཅུང་ཟད་མཉམ་
པར་བཞག ཚིམ་པར་ཟོས་པའི་ལྷག་མ།   ཨ་ཀ་རོས་བརླབས་ནས།   ཨོཾ་ཨུ་ཥྩི་ཊ་བྷཀྵ་སེ་སྭཱ་ཧཱ།   ཞེས་པས་ལྷག་མགྲོན་ལ་བསྔོ།   གྲིབ་གནོན་གྱི་གདོན་སྲུང་ཕྱིར་ལྷག་གཏོར་ལ་དཔལ་འབར་བཙུགས།   ལྷག་མ་ལ་ཁ་ཕྲུས་
བཏབ་པའང་ཡོད་ཅེས་ས་པཎ་སོགས་གསུངས།   སྣོད་ནི་དུང་དང་ཉ་ཕྱིས་སོགས་ལས་ཐོད་པ་དང་།   རྫས་གཞན་ལས་ཤ་སོགས་མཁའ་འགྲོ་འདུ་བའི་རྫས་ཡིན་པས་གལ་ཆེ།   དུས་ཀྱང་ཚེས་བཅུ་སོགས་ཀྱི་མཚན་མོར་བཟང་།   གླུ་གར་བྱེད་ན།  

 གླུ་ལེན་ཚེ་ཕོ་སྣང་མཐའ།   མོ་གོས་དཀར་མོ།   གར་བྱེད་ཚེ་ཕོ་རྣམ་སྣང་།   མོ་སངས་རྒྱས་སྤྱན་དུ་བསྒོམས་ནས་སངས་རྒྱས་ཀྱིས་རྒྱུད་སོགས་ལས་གསུངས་པའི་སྔགས་དང་གླུ་དང་བཀྲ་ཤིས་བརྗོད།   དེ་ནས་ཆོས་སྐྱོང་དང་
འབྱུང་པོ་ལ་གཏོར་མ་སྤྱི་ལྟར་བཏང་།   མཆོད་བསྟོད་སྨོན་ལམ་སོགས་གོང་ལྟར་བྱས་ལ་གཤེགས་གསོལ་བསྡུ་ལྡང་སྨོན་ལམ་བཀྲ་ཤིས་བྱའོ། །ཅེས་པའང་མི་ཕམ་འགྱུར་མེད་མི་བསྐྱོད་རྡོ་རྗེས་བྲིས་པ་དགེ་ལེགས་འཕེལ།།    །།
༈   །སྡེ་དྲུག་སྲུང་མ་དྲུག་ཅུའི་གཏོར་འབུལ་བཞུགས།   འདིར་སྣོད་གཙང་མས་གཙོ་བོའི་ཟླུམ་གཏོར་དཀར་པོ་ལ།   འཁོར་མཁའ་འགྲོ་རྣམས་ཀྱི་གཏོར་ཆུང་ལྔའམ་བཞིས་མཐའ་བསྐོར།   སྲུང་མ་དྲུག་ཅུར་གཏོར་མ་ཟུར་གསུམ་རེ་
རེ་བཤམས།   དེ་མཐར་མེ་ཏོག་བདུག་སྤོས་མར་མེ་དྲི་ཆབ་དང་།   ནང་མཆོད་རྣམས་བཤམས།   མཆོད་པ་བྱིན་རླབས་དང་།   ནང་མཆོད་གཏོར་མ་བྱིན་རླབས་རྒྱས་བསྡུས་གང་རིགས་བྱ།   དེ་ནས་རྒྱས་པར་རང་རྡོ་རྗེ་ཤུགས་སུ་བསྒོམ་ཞིང་།   དེའི་ཐུགས་
ཀ་ནས་སྲུང་མ་དྲུག་་ཅུ་བསྐྱེད་ཅིང་སྤྱན་དྲངས་པ་རྣམས་སྒྲུབ་ཐབས་དཀྱིལ་འཁོར་གྱི་སྐབས་ནས་བྱུང་བ་བཞིན་དང་།   ཐོག་མར་རྡོ་རྗེ་ཤུགས་དང་།   དེ་ནས་སྲུང་མ་དྲུག་ཅུ་པོའི་སྔགས་ཀྱི་སྡེ་ཚན་རེ་རེའི་མཐར།  གཏོར་སྔགས་རྒྱ་གར་སྐད་ལྟར་བཏགས་པ་རེ་རེས་
གཏོར་མ་འབུལ།   སོ་སོའི་སྔགས་སྡེ་ཚན་གྱི་མཐར།  ན་མཿ སྦྱར་བས་བསྟོད།   ཨོཾ་བཛྲ་བྷེ་ར་ཝཿ ཧ་ཡ་ར་ཝ་ལ།   ང་ཉ་ཎ་མ་ན།   གྷ་ཛྷ་ཌྷ་བྷ་དྷ།   ཁ་ཚ་ཋ་ཕ་ཐ།   ཀ་ཙ་ཊ་པ་ཏ།   ཨོཾ་ཨཱཿཧཱུྃ།   ཞེས་པས་གཙོ་

འཁོར་ཐམས་ཅད་ལ་ནང་མཆོད་ཕུལ།   བསྟོད་པ་ནི།   རྡོ་རྗེ་འཇིགས་བྱེད་འཇིགས་པར་བྱེད། །དཔའ་བོ་གདུལ་དཀའ་འདུལ་བ་པོ། །དུས་ཀྱི་འཁོར་ལོ་ཐོད་པ་ཅན། །ཁམས་གསུམ་རྣམ་རྒྱལ་ལ་ཕྱག་འཚལ། །
རྗེ་བོ་སྣ་ཚོགས་རྡོ་རྗེ་འཛིན། །ཁྲོ་བོའི་རྒྱལ་པོ་རྣམས་ཀྱི་གཙོ། །དུས་མཐའི་སྤྲིན་མཚུངས་ཧེ་རུ་ཀ   །རྡོ་རྗེ་ཤུགས་ལ་ཕྱག་འཚལ་བསྟོད། །ཅེས་དང་།   འཁོར་རྣམས་ལ།   བསྟོད་པར་འོས་པ་སོགས་ཀྱིས་བསྟོད་ཅིང་
ཕྲིན་ལས་ཇི་ལྟར་རིགས་པ་བཅོལ།   ཀླུ་དང་འབྱུང་པོས་ལུས་ཀྱི་ཁམས་སྲུང་ཞིང་། །གཟའ་དང་ཕྱོགས་སྐྱོང་ངག་གི་ཁམས་བསྲུང་སྟེ། །ཟད་པར་ཁྲོ་བོས་སེམས་ཀྱི་ཁམས་བསྲུང་ཞིང་། །ཁམས་དྲུག་ལྡན་པའི་ཁམས་
ཀུན་རབ་བསྲུང་ནས། །འཁོར་ལོ་དྲུག་ཏུ་རླུང་སེམས་རབ་འཆིང་སྟེ། །རྒྱལ་བ་རིགས་དྲུག་གོ་འཕང་མྱུར་ཐོབ་ཤོག   །ཅེས་སྨོན་ལམ་བཏབ་ལ་གཤེགས་གསོལ་ནི།   རང་གི་གསང་བར་ཧཾ་ལ་ཁྲོ་བོའི་དཀྱིལ་འཁོར།   
གཙུག་ཏོར་ཨཾ་ལ་ཟད་པར།  དཔྲལ་བར་ཨི་ལ་ཕྱོགས་སྐྱོང་།   མགྲིན་པའི་རྀ་ལ་གཟའ།   སྙིང་གའི་སུ་ལ་ཀླུ།   ལྟེ་བར་ལྀ་ལ་འབྱུང་པོའི་འཁོར་ལོ་གཤེགས་གསོལ་བྱ་ཞིང་སྨོན་ལམ་བཀྲ་ཤིས་བྱའོ། །གཏོར་
མ་གཙང་སར་ཕུལ།   སོ་སོར་བྱེད་ན་གཟའ་གཏོར་ལྷོ།   ཀླུ་གཏོར་བྱང་།   འབྱུང་པོ་ནུབ།   ཕྱོགས་སྐྱོང་ཤར།   ཟད་པར་སྟེང་།   ཁྲོ་བཅུའི་གཏོར་མ་འོག་ཏུ་གཏོང་བར་བཤད་པ་ལྟར་བྱའོ།།  ༈   །གཏོར་ཆོག་འབྲིང་པོར་བྱེད་ན།  

སྐྱབས་སེམས་སོགས་ཀྱི་རྗེས་སུ།   རང་ཉིད་དུས་འཁོར་རམ་རྡོ་རྗེ་ཤུགས་ཀྱི་བདག་བསྐྱེད་མདོར་བསྡུས་ཀྱི་སྒོ་ནས་ལྷར་བསྐྱེད་ལ།    མཆོད་པ་གཏོར་མ་ནང་མཆོད་རྣམས་བྱིན་བརླབས་བྱས་ནས།   རང་གི་
ཐུགས་ཀའི་འོད་ཀྱིས་རང་བཞིན་གྱི་གནས་ནས་ཁྲོ་བོའི་རྒྱལ་པོ་རྡོ་རྗེ་ཤུགས།   རྡོ་རྗེ་མཁའ་འགྲོ་མ་རྣམས་དང་།   སྡེ་དྲུག་སྲུང་མ་དྲུག་ཅུའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་སྤྱན་
དྲངས།   པདྨ་ཀ་མ་ལ་ཡེ་སྟྭཱཾ་གྱིས་གདན་དབུལ།  དབུས་ཁྲོ་བཅུ།   སྟེང་དུ་ཟད་པར།   ཤར་དུ་ཕྱོགས་སྐྱོང་།   ལྷོར་གཟའ།   ནུབ་ཏུ་འབྱུང་པོ།   བྱང་དུ་ཀླུ་བསྒོམ་ན་རུང་སྙམ་མོ། །ལྷ་རྣམས་ཀྱི་ལྗགས་རྡོ་རྗེ་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བས་དགྱེས་ཤིང་ཚིམ་པར་བསམ་ལ།   ཐོག་མར།   ཨོཾ་ཨཱཿཧཱུྃ་ཧོ།  ཤྲཱི་ཀཱ་
ལ་ཙ་ཀྲ་བཛྲ་བྷཻ་ར་ཝ་བྷི་སྐ་ར་ཡ་ས་པ་རི་ཝཱ་རེ་བྷྱཿ ཞེས་པ་ལ་རྒྱས་པར།   ཨེ་དཾ་བ་ལིཾ་གནྡྷཾ་སོགས་གཏོར་སྔགས་
རྒྱས་པར་བཏགས་པའམ།   བསྡུ་ན།   ཨེ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།   པཱུ་ཛ་ན་མཿ ཞེས་ལན་གསུམ་གྱིས་འབུལ་དེ་ནས།   ཨོཾ་ཨཱཿཧཱུྃ་ཧོཿ བཛྲ་ཌཱ་ཀི་ནི་ས་པ་རི་ཝཱ་རེ་བྷྱཿ ཞེས་པར་གོང་བཞིན་དང་།   ཨོཾ་ཨཱཿཧཱུྃ་གིས་
ནང་མཆོད་ཕུལ་ནས།  གོང་གི རྡོ་རྗེ་འཇིགས་བྱེད་སོགས་ཚིགས་བཅད་གཅིག་དང་།   དཔལ་ལྡན་རྡོ་རྗེ་མཁའ་འགྲོ་མ།   མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབས་ལ་

ཕྱག་འཚལ་བསྟོད། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བར་རབ་འཇུག་པ། །དེ་སྙེད་རྣམས་ལ་ཕྱག་འཚལ་བསྟོད། །ཞེས་པས་བསྟོད།   དེ་ནས་སྲུང་མ་དྲུག་ཅུ་
ལ།   ཨོཾ་ཨཱཿཧཱུྃ་ཧོ།   ད་ཤ་ཀྲོ་དྷ་ས་  རྡོ་རྗེ་རྩེ་ལྔ་པའི་ཕྱག་རྒྱས།   པ་རཱི་ཝཱ་རེ་བྷྱཿ ཞེས་པར་གཏོར་སྔགས་རྒྱས་བསྡུས་གོང་བཞིན་སྦྱར།   དེ་བཞིན་དུ་ཐོག་མཐའ་འདྲ་ལ་སོ་སོའི་རང་སྔགས།   ད་ཤ་ཀྲྀཏ་སྣཱ་གྲི་གུག སཱ་དྷ།   ཟད་པར་གྲུབ་པ།   ད་ཤ་དིག་ལོ་ཀ་པཱ་ལ།   ཕྱོགས་སྐྱོང་།   
རིན་པོ་ཆེ།   ད་ཤ་གྲ་ཧ།   གཟའ།   པདྨ།   ད་ཤ་ནཱ་ག་ཀླུ།   འཁོར་ལོའི་ཕྱག་རྒྱས།   ད་ཤ་བྷཱུ་ཏ།   འབྱུང་པོ་བཅུ་སྟེ།   དེ་དག་གི་མཐར་གཏོར་སྔགས་རྒྱས་བསྡུས་གང་འདོད་སྦྱར་བ་ལན་གཅིག་གམ་གསུམ་བྱས་སམ།  རལ་གྲི།   ཨོཾ་ཨཱཿ
ཧཱུྃ་ཧོ།   ཁྲོ་བཅུ་ནི།   ཨུཥྞི་ཥ།   གཙུག་ཏོར་གནོད་སུམ་བྷ་མཛེས།  ནི་སུམ་བྷ།   ངེས་གནོད་མཛེས།   བིགྷྣཱནྟ་ཀ་བགེགས་མཐར་བྱེད་དང་ནཱི་ལ་དཎྚ་དབྱུག་པ་སྔོ། །པྲཛྙཱནྟ་ཀ་ཤེས་རབ་མཐར་བྱེད་འདོད་པའི་ཊཱ་ཀི་རཱ་ཛོ  རྒྱལ། །པདྨཱ་ནྟ་ཀ་པདྨ་མཐར་
བྱེད་མི་གཡོ་བ། །ཨ་ཙ་ལ།   ཡ་མཱནྟ་ཀ་གཤིན་རྗེ་མཐར།   ཟང་པར་ནམ་མཁའ་ཨཱ་ཀཱ་ཤཾ མ་ཧཱ་བ་ལེ་བྱེད་སྟོབས་ཆེན།   རླུང་དང་བཱ་ཡུ།   བྷྱཿ རྣམས མེ་དང་ཏེ་ཛ་ཆུ།   ཨུ་ད་ཀ   །ས་ཡི་པྲི་ཐི་པཱི།   ཟད་པར་ཀྲྀཏྶྣ།   གྲུབ་པ་སཱདྷི་  རྣམས།   བྷྱཿ 

ཕྱོགས་སྐྱོང་  བྲཧྨ་  ཚངས་པ་བིཥྞུ་ཁྱབ་འཇུག་ནཻ་ཪྼྀ་ཏྱ་བདེན་བྲལ་བཱ་ཡུ་ང་། །ཡ་མ་གཤིན་རྗེ་ཨགྣི་མེ་དང་ས་མུ་དྲི་རྒྱ་མཚོ་དང་། །ཨཱི་ཤྭ་ར་དབང་ཕྱུག་ཨིནྡྲ་དབང་པོ་ཡཀྵེ་གནོད་སྦྱིན་རྣམས་བྷྱཿ གཟའ་རཱ་ཧུ་སྒྲ་གཅན་ཀཱ་ཡ་ཨ་གྣི་དུས་ཙནྡྲ་མེ་ཟླ་སཱུ་ཪྻ་ཉི་མ། །བུདྷ་ལྷག་པ་མངྒལ་བཀྲ་ཤིས་
ཁུ་བ་ཤུ་ཀྲ་དང་། །པྲི་ཧསྦ་ཏི་ཕུར་བུ་ཀེ་ཏུ་མཇུག་རིངས་ཤ་ནི ཤྩ་ར་དལ་འགྲོ་རྣམས།   བྷྱཿ ཀླུ་ཛ་ཡ་རྒྱལ་བ་བི་ཛ་ཡ་རྣམ་རྒྱལ་པདྨ་པད་སྟོབས་ཀརྐོ་ཊ་རྒྱུ། །བཱ་སུ་ཀི་ནོར་རྒྱས་དུང་ཤཾ་ཁ་པཱ་ལ་སྐྱོང་རིགས་ལྡན་ཀུ་ལི་ཀ་དང་། །ཨཱ་ནནྟ་མཐའ་ཡས་ཏཀྵ་ཀཾ་འཇོག་པོ་མ་ཧཱ་པདྨ་བདེ་ཆེན་རྣམས་བྷྱཿ འབྱུང་པོ་བེ་ཏཱ་ཌ་རོ་ལངས་རྣམ་བི་ཀྲྀ་ཏ་པར་མུ་ཁ་
འགྱུར་ཞལ་ཁྱི་ཤྭ། །ཀཱ་ཀ་བྱ་རོག་སཱུ་ཀ་ར་ཕག་དང་གྲི་དྷྲ་བྱ་རྒོད་བྱཱ་གྷྲ་སྟག   །ཨུ་ལཱུ་ཀ་འུག་པ་ཛམྦུ་ཀ་ཅེ་སྤྱང་ག་རུ་ཊ་ཁྱུང་གདོང་རྣམས་བྷྱཿ ས་པ་རི་ཝཱ་རེ་འཁོར་བཅས་རྣམས་བྷྱཿཨི་དཾ་འདི་ལ་བ་ལིཾ་ཏ་གཏོར་མ་དྲི་གནྡྷཾ། །པུཥྤཾ་མེ་ཏོག་དྷཱུ་པཾ་བདུག་པ་སྒྲོན་དཱི་པཾ་མེ་དང་། །ཨཀྵ་ཏཾ་མ་ཉམས་པ་འབྲས་བུ་ཡིན།   སྐད་དོད་གོང་དུ་སོང་།   འདི་བདག་འབུལ་ད་དཱ་མ་ཧེ་གྱིས། །ཏེ་ཛ་ཨ་ཧྱ་ས་པ་རི་ཝཱ་རཱ།   

  འཁོར་བཅས་དེ་རྣམས་ཀྱང་བྱོན་ལ། །ཤཱི་གྷྲཾ་མྱུར་དུ་ཨི་དཾ་བ་ལིཾ་གཏོར་མ་འདི་ཟུངས་གྲིཧྣ་ནྟུ་ཤིག   །ཁ་དནྟུ་གསོལ་བར་མཛོད་ཅིག་བཏུང་པི་ཝནྟུ་པར་མཛོད། །ཛཿཧཱུྃ་བྃ་ཧོཿཛཿཧཱུྃ་བཾ་ཧོཿ ཡང་དག་ཚིམ་སྃ་ཏྲིཔྟ། །སརྦ་སཏྭཱ་ནཱཾ་སེམས་ཅན་ཀུན་ལ་ཞི་བ་ཤཱནྟིཾ་དང་། །པུཥྚིཾ་རྒྱས་དང་རཀྵ་བསྲུང་དང་བསྐྱབ་ཨཱ་བ་ར་ཎ་
པ་དང་། །གུཔྟིཾ་སྦ་བར་ཀུརྦ་ནྟུ་མཛོད་ཅིག་ཧཱུྃ་ཧཱུྃ་ཕཊ་ཧཱུྃ་ཧཱུྃ་ཕཊ། །བཛྲ་དྷཱ་ར་རྡོ་རྗེ་འཆང་གི་ཨཱཛྙཱ་བཀའ་བསྒོམ་པ་ཡ་ཏི་མཛོད་སྭཱ་ཧཱ་སྭཱ་ཧཱ། །ཞེས་གཏོར་སྔགས་བོད་སྐད་དུ་བསྒྱུར་བ་བརྗོད་ཀྱང་དོན་འདྲ་བས་དེས་ཆོག་ཅེས་བླ་མ་གོང་མ་དག་གིས་གསུངས་པ་འཇུག་པ་བདེ།   དེ་ལས་བསྡུ་ན།   
ཁྲོ་བོ་བཅུ་དང་ཟད་པར་ཕྱོགས་སྐྱོང་བཅུ། །གཟའ་དང་ཀླུ་བཅུ་འབྱུང་པོ་བཅུ་རྣམས་ཏེ། །སྡེ་དྲུག་སྲུང་མ་དྲུག་ཅུ་འཁོར་
བཅས་རྣམས། །མཆོད་གཏོར་འདི་དང་དྲི་དང་མེ་ཏོག་དང་། །བདུག་སྤོས་སྒྲོན་མེ་མ་ཉམས་བདག་འབུལ་གྱིས། །འཁོར་དང་བཅས་པ་མྱུར་དུ་ཚུར་བྱོན་ལ། །ཛཿཧཱུྃ་བྃ་ཧོ་གཏོར་མ་འདི་ཟུངས་ཤིག   །བཟའ་
བར་མཛོད་ལ་བཏུང་བར་མཛད་དུ་གསོལ། །འཁོར་དང་བཅས་པས་སེམས་ཅན་རྣམས་ལ་ནི། །ཞི་རྒྱས་བསྲུང་བསྐྱབ་སྦ་བར་མཛད་དུ་གསོལ་ཧཱུྃ་ཧཱུྃ་ཕཊ། །རྡོ་རྗེ་འཛིན་པའི་བཀའ་བཞིན་མཛོད་སྭཱ་ཧཱ། །ཞེས་བྱ།   

དེ་ནས།   ཨོཾ་ཨཱཿཧཱུྃ།   གིས་ནང་མཆོད་ཕུལ་ནས།   ཀྵཿ ཞེས་བརྗོད་ཅིང་།   ལག་པའི་རྒྱབ་བསྟན་པའི་སེ་གོལ་གྱི་སྒྲས་འཁོར་དང་བཅས་པ་རང་གནས་སུ་གཤེགས་སུ་གསོལ་ཞིང་།   
རང་གི་གནས་གསུམ་བསྲུང་ནས་སྨོན་ལམ་ཤིས་བརྗོད་བྱའོ། །གཏོར་ཆོག་བསྡུས་པ་འདོད་ན།   སྟོང་པའི་ངང་ལས་རླུང་མེ་ཐོད་པའི་སྒྱེད་པུ་གསུམ་ལ་གནས་པ་ཀ་པཱ་ལའི་ནང་དུ་ཤ་ལྔ་དང་བདུད་རྩི་ལྔ་ཁོལ་བ་ཞུ་ཞིང་འདྲེས་པས་
ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར།   ཨོཾ་ཨཱཿཧཱུྃ་ཧོཿ ཞེས་བྱིན་རླབས་བྱ།   རང་ཉིད་དུས་ཀྱི་འཁོར་ལོར་གསལ་བའི་ཐུགས་ཀའི་འོད་ཟེར་གྱིས་ཁྲོ་བོ་རྡོ་རྗེ་ཤུགས་
མཁའ་འགྲོ་མ་རྣམས་དང་སྡེ་དྲུག་སྲུང་མ་དྲུག་ཅུས་བསྐོར་བ་བཛྲ་ས་མཱ་ཛཿ ཞེས་སྤྱན་དྲངས།   པདྨ་ཀ་མ་ལ་ཡེ་སཏྭཾ།   གྱིས་གདན་ཕུལ།   དེ་རྣམས་ཀྱི་ལྗགས་རྡོ་རྗེ་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་
གསོལ་བས་དགྱེས་ཤིང་ཚིམ་པར་གྱུར་པར་དམིགས།   ཨོཾ་ཨ་ཀཱ་རོ་སོགས་ལན་གསུམ་གྱིས་བསྔོས་ལ།   ཧཱུྃ།   ཁྲོ་བོའི་རྒྱལ་པོ་རྡོ་རྗེ་ཤུགས། །རྡོ་རྗེ་མཁའ་འགྲོ་མ་དང་བཅས། །སྡེ་དྲུག་སྲུང་མ་དྲུག་ཅུའི་
ཚོགས།    །འཁོར་དང་བཅས་པ་ཁྱེད་རྣམས་ཀྱིས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་རྣམས། །ནད་མེད་ཚེ་དང་དབང་ཕྱུག་དང་། །སོགས།   ཡིད་ལ་

འདོད་པ་ཀུན་འགྲུབ་མཛོད། །ཞེས་པའི་བར་གྱིས་ཕྲིན་ལས་བཅོལ།   ཀྵཿ དང་སེ་གོལ་གྱི་སྒྲས་གཤེགས་སུ་གསོལ་ནས།   སྨོན་ལམ་དང་བཀྲ་ཤིས་བརྗོད་པར་བྱའོ། །འདི་དག་དགོས་དབང་གིས་མི་ཕམ་འགྱུར་མེད་མི་བསྐྱོད་རྡོ་
རྗེས་འཕྲལ་དུ་བཀོད་པ་དགེ་ལེགས་སུ་གྱུར་ཅིག   །མངྒ་ལཾ། །༈ རྣལ་འབྱོར་མ་སོ་བདུན་མཆོད་པ་དང་།   རྣལ་འབྱོར་མ་རེ་བཞི་མཆོད་པ།   དེ་གཉིས་བསྡོམ་ན་རྣལ་འབྱོར་མ་རིགས་བརྒྱ་མཆོད་པ་ཞེས་གྲགས་པ་རྣམས་གཞན་ལས་ཤེས་པར་བྱའོ། །
རྣལ་འབྱོར་མའི་མཆོད་ཆོག་སྙིང་པོ་བཞུགས།   ཚོགས་ཀྱི་དམ་རྫས་རྣམས་ཚུལ་བཞིན་བཤམས་ཤིང་བྱིན་རླབས་སོགས་གཞུང་ལྟར་བྱས་ལ།   ཧོ།   རྣལ་འབྱོར་མ་ཡི་དཀྱིལ་འཁོར་འདིར། །ཟླུམ་སྐོར་དང་
པོ་ལ་གནས་པའི། །དབུས་ཀྱི་ཞིང་ལྤགས་གདན་གྱི་སྟེང་། །བདེ་ཆེན་ཡབ་དང་གཉིས་མེད་པའི། །གཙོ་མོ་སྟོང་ཉིད་སྣ་ཚོགས་ཡུམ། །ཐུགས་རྗེས་རོལ་པར་བསྟན་པ་ནི། །འཇིག་རྟེན་གདོལ་པ་མོ་ཡི་ཚུལ། །
དཔལ་ལྡན་ཚོགས་ཀྱི་གཙོ་མོ་ཉིད། །དེ་ཡི་ཕྱོགས་བཞིར་བཞུགས་པ་ནི། །ཤར་དུ་ཀུ་ཀུའི་པགས་པའི་སྟེང་། །སྒྲོལ་མ་དམངས་རིགས་མོ་ཡི་ཚུལ། །ལྷོ་རུ་རྟ་ཡི་པགས་པའི་སྟེང་། །གོས་དཀར་མོ་ནི་རྒྱལ་
རིགས་མ། །བྱང་དུ་བ་ལང་པགས་པའི་སྟེང་། །མཱ་མ་ཀཱི་ནི་བྲམ་ཟེ་མོ། །ནུབ་ཏུ་གླང་ཆེན་པགས་པའི་སྟེང་། །སངས་རྒྱས་སྤྱན་མ་རྗེ་རིགས་མོ། །དེ་ཡི་མཚམས་བཞི་དག་ཏུ་ནི། །དབང་ལྡན་དུ་ནི་

གཅི་བའི་སྣོད། །རླུང་དུ་བཤང་བ་བདེན་བྲལ་ཁྲག   །མེ་མཚམས་སུ་ནི་རྐང་གི་སྣོད། །ཕྱི་ཡི་ཟླུམ་སྐོར་གཉིས་པ་ལ། །ཐུགས་དཀྱིལ་རྣལ་འབྱོར་མ་བརྒྱད་ནི། །ཤར་དུ་ལུག་
གི་པགས་པའི་སྟེང་། །སྒྲ་ཡི་རྡོ་རྗེ་འཁར་མཁན་མ། །ལྷོ་རུ་སྤྱང་ཀུའི་པགས་པའི་སྟེང་། །ཤིན་སྔོན་འོད་མའི་གར་མཁན་མ། །བྱང་དུ་རྔ་མོའི་པགས་པ་ལ། །ཆོས་ཁམས་རྡོ་རྗེ་ནོར་བུ་མཁན། །ནུབ་
ཏུ་འདམ་སེང་པགས་པ་ལ། །དྲག་སྤྱན་ཁྲོན་པ་མཁན་མ་དང་། །མེ་མཚམས་ར་ཡི་པགས་པ་ལ། །རེག་བྱ་རྡོ་རྗེ་ཐགས་མཁན་མ། །བདེན་བྲལ་རི་དྭགས་པགས་པའི་སྟེང་། །རོ་ཡི་རྡོ་རྗེ་ཆང་འཚོང་མ། །
དབང་ལྡན་བོང་བུའི་པགས་པ་ལ།  །གཟུགས་ཀྱི་རྡོ་རྗེ་གསེར་མཁན་མ། །རླུང་དུ་ཕག་གི་པགས་པའི་སྟེང་། །དྲི་ཡི་རྡོ་རྗེ་ཕྲེང་མཁན་མ། །དེའི་ཕྱིར་ཟླུམ་སྐོར་གསུམ་པ་ལ། །གསུང་གི་འཁོར་ལོའི་རྣལ་
འབྱོར་མ། །ཤར་དུ་ཀུམ་བྷི་རའི་པགས་པར། །ཙ་རྩི་ཀཱ་ནི་ཤ་འཚོང་མ། །མེ་རུ་འགྲོན་བུའི་ཕུང་པོའི་སྟེང་། །ཁྱབ་འཇུག་མ་ནི་རྫ་མཁན་མ། །ལྷོ་རུ་སྦལ་པའི་རུས་པའི་སྟེང་། །ཕག་མོ་འཁུར་བ་མཁན་
མའི་ཚུལ། །བདེན་བྲལ་ཉ་སྐམ་ཕུང་པོ་ལ། །གདོང་དྲུག་མ་ནི་སྨད་འཚོང་མ། །ནུབ་ཏུ་མ་ཀ་རའི་པགས་པར། །དབང་མོ་ཚེམ་བུ་མ་ཡི་ཚུལ། །རླུང་དུ་སྦལ་པའི་པགས་པ་ལ། །ཚངས་མ་ཉ་བ་མོ་ཡི་

ཚུལ། །བྱང་དུ་རུས་སྦལ་ཁོག་པ་ལ། །དབང་ཕྱུག་མ་ནི་གར་མཁན་མ། །དབང་ལྡན་དུ་ནི་དུང་གི་སྟེང་། །དཔལ་མོ་ཉིད་ནི་ཚོས་མཁན་མ། །དེའི་ཕྱིར་ཟླུམ་སྐོར་བཞི་པ་ལ། །སྐུ་ཡི་འཁོར་ལོའི་རྣལ་འབྱོར་མ། །
ཤར་དུ་བསེ་ཡི་པགས་པ་ལ། །ཤིན་སྟོབས་མ་ནི་ལྕགས་མགར་མོ། །ལྷོ་རུ་སྟག་གི་པགས་པ་ལ། །རྨུགས་བྱེད་མ་ནི་སྐེག་མཁན་མ། །ནུབ་ཏུ་དོམ་གྱི་པགས་པ་ལ། །རེངས་བྱེད་མ་ནི་སྲིན་བལ་མཁན།  །
བྱང་དུ་ནེའུ་ལེའི་པགས་པའི་སྟེང་། །ཁེངས་བྱེད་མ་ནི་ཏིལ་མར་མཁན། །མེར་ནི་འབྲི་ཡི་པགས་པ་ལ། །ལྕགས་སྒྲོག་མ་ནི་སྨྱུག་མཁན་མོ། །བདེན་བྲལ་ཅེ་སྤྱང་པགས་པ་ལ། །ཁྲོ་གཉེར་ཅན་ནི་ཤིང་མཁན་
མ། །རླུང་དུ་སྲམ་གྱི་པགས་པ་ལ། །འོད་ཟེར་ཅན་མ་ཀོ་ལྤགས་མཁན། །དབང་ལྡན་བྱི་ལའི་པགས་པ་ལ། །ཙུནྡཱ་འབྲེག་མཁན་མོ་ཡི་ཚུལ། །དེའི་ཕྱིར་ཟླུམ་སྐོར་ལྔ་པ་ལ། །དུར་ཁྲོད་གཏུམ་མོ་བརྒྱད་རྣམས་
ཏེ། །ཤར་དུ་གོདྷའི་པགས་པའི་སྟེང་། །ཁྱི་གདོང་མ་ནི་ཀླ་ཀློ་མ། །ལྷོ་རུ་བྱི་བའི་པགས་པ་ལ། །ཕག་གདོང་མ་ནི་འཕྱག་པ་མོ། །ནུབ་ཏུ་རྨིག་བུའི་པགས་པ་ལ། །ཅེ་སྤྱང་གདོང་མ་གདོལ་པ་མོ། །བྱང་
དུ་སྤྲེའུའི་པགས་པའི་སྟེང་། །སྟག་གདོང་མ་ནི་སྟག་གཟིག་མ། །ཤར་ལྷོ་རི་བོང་པགས་པའི་སྟེང་། །བྱ་རོག་གདོང་མ་བསྙོན་ཐབས་མ། །ལྷོ་ནུབ་གཟུགས་མོའི་པགས་པ་ལ། །བྱ་རྒོད་གདོང་མ་རོ་སྲེག་

མ། །ནུབ་བྱང་ཨཱི་ཤུའི་པགས་པའི་སྟེང་། །མཁའ་ལྡིང་གདོང་མ་མི་རྒོད་མ། །བྱང་ཤར་རྩངས་པའི་པགས་པའི་སྟེང་། །འུག་གདོང་མ་ནི་རི་ཁྲོད་མ། །འདི་ལྟར་བྱང་ཕྱོགས་སོ་
བདུན་གྱི། །ངོ་བོ་སྒྲིབ་བྲལ་རྣལ་འབྱོར་མ། །ཐུགས་རྗེས་འགྲོ་བ་གདུལ་བའི་ཕྱིར། །རང་རང་རིགས་དང་རྗེས་མཐུན་པའི། །མི་མོའི་ཚུལ་གྱིས་གང་གནས་པ། །རྣལ་འབྱོར་ཅན་ལ་མཆོག་སྟེར་ཞིང་། །དྲན་པས་
བར་ཆད་ཀུན་སེལ་བ། །ཚོགས་ཀྱི་འདུ་བར་གནས་པ་རྣམས། །ཉི་ལས་འོད་ཟེར་ཇི་བཞིན་དུ། །དྲུག་ཅུ་རྩ་བཞིའི་རྣལ་འབྱོར་མ། །འབུམ་ཕྲག་མཁའ་འགྲོའི་ཚོགས་དང་བཅས། །ཐུགས་དམ་ཆེན་པོའི་དམ་
ཚིག་གིས། །དཀྱིལ་འཁོར་འདིར་ནི་སྤྱན་འདྲེན་གྱིས། །མ་ཐོགས་མྱུར་བར་འདིར་གཤེགས་ལ། །སོ་སོའི་གདན་ལ་བཞུགས་ནས་ཀྱང་། །ཚོགས་ཀྱི་མཆོད་པ་བཞེས་སུ་གསོལ། །སོ་སོའི་གདན་གྱི་སྡེར་
མའི་ནང་། །ཤ་སོགས་བཟའ་བའི་དམ་ཚིག་རྫས། །ཡེ་ཤེས་བདུད་རྩིར་བྱིན་རླབས་པས། །རྣལ་འབྱོར་མ་ཡི་འཁོར་ལོའི་ཚོགས། །མཆོག་ཏུ་དགྱེས་པ་སྐྱེད་གྱུར་ཅིག   །དབུས་སུ་ཤིང་གི་སྣོད་དང་ནི། །
ཤར་དང་མེ་རུ་ཉ་ཕྱིས་སྣོད། །ལྷོ་དང་བདེན་བྲལ་ནཱ་རི་ཀེ། ནུབ་དང་ང་དུ་སའི་ཁམ་ཕོར། །བྱང་དང་དབང་ལྡན་མི་ཐོད་ཀྱི། །སྣོད་དུ་འབྲས་ཆང་རྒུན་ཆང་སོགས། །བཏུང་བར་འོས་པ་སྣ་ཚོགས་ཀྱིས། །རྣལ་

འབྱོར་མ་ཡི་འཁོར་ལོར་མཆོད། །མ་སྲིང་ཚ་མོ་སོགས་ཀྱི་ཚུལ། །རྣལ་འབྱོར་མ་ཡི་འཁོར་ལོ་ནི། །རབ་མཆོག་ཞི་བའི་གྲོང་ཁྱེར་དང་། །ཚངས་པའི་ཡུལ་ས་འདོད་པའི་ལྷ། །ཡི་དྭགས་དང་ནི་མིའི་འཇིག་རྟེན། །
ས་འོག་ཀླུ་ཡི་སྲིད་པར་ནི། །གཅེར་བུ་གྲི་ཐོད་འཛིན་པ་སོགས། །སྣ་ཚོགས་གཟུགས་ཀྱིས་རྣམ་པར་རྒྱུ། །འཇིགས་ཤིང་རབ་ཏུ་ཁྲོས་པའི་ཞལ། །དྲག་པོའི་ལས་ནི་སྣ་ཚོགས་པས། །དམ་ཚིག་དྲལ་བའི་
སྐྱེ་བོ་རྣམས། །བསྡིགས་ཤིང་ལུས་སེམས་སྡུད་པར་བྱེད། །དམ་ཚིག་ལྡན་པའི་རྣལ་འབྱོར་ལ། །དགྱེས་ཤིང་རྗེས་སུ་ཆགས་ཚུལ་གྱིས། །ཞི་དང་རྒྱས་སོགས་ལས་ཀྱིས་ནི། །ཕུན་ཚོགས་ཀུན་སྟེར་རྗེས་
སུ་སྐྱོང་། །འདི་ལྟར་རྣལ་འབྱོར་མ་རྣམས་ཀྱི། །དཀྱིལ་འཁོར་འཁོར་ལོ་མངོན་སུམ་དུ། །དྲང་བའི་ཡིད་ཀྱིས་དམིགས་བྱས་ནས། །དགྱེས་པའི་མཆོད་པ་འབུལ་བ་ནི། །ཆུ་གཙང་མཆོད་ཡོན་དྲི་དང་སྤོས། །
མེ་ཏོག་དང་ནི་འབྲས་བུ་འབྲུ།  །མར་མེ་ལྷ་བཤོས་ན་བཟར་བཅས། །རྣམ་པ་བཅུ་ཡི་མཆོད་པ་འདི། །རྣལ་འབྱོར་མ་ཚོགས་རྣམས་ལ་འབུལ། །རྡོ་རྗེ་ལུས་ལས་བྱུང་བ་ཡི། །ཁུ་བ་གཅིན་དང་རྐང་བཤང་བ། །
ཤ་དང་མཆིན་པ་མཁྲིས་པ་དང་། །ཁྲག་དང་རྒྱུ་མ་པགས་པ་བཅས། །རྣམ་པ་བཅུ་ཡི་དམ་རྫས་རྣམས། །རྣལ་འབྱོར་པ་ཡི་འཁོར་ལོར་འབུལ། །རིན་ཆེན་གསེར་ཟླའི་མེ་ཏོག་ཚོགས། །རྣམ་མང་བ་དན་རྔ་
ཡབ་གདུགས། །མེ་ལོང་དྲིལ་བུ་བླ་རེ་སོགས། །རྣམ་བཀྲ་གླུ་གར་རོལ་མོས་མཆོད། །ཁྱད་པར་སོ་སོའི་དམ་ཚིག་རྫས། །ཁུ་བ་བཤང་གཅི་ཁྲག་དང་ཤ   །དབུས་ཀྱི་གཙོ་མོ་རྣམ་ལྔ་ལ། །
མཆོད་པར་འབུལ་ལོ་མཉེས་གྱུར་ཅིག   །རྣ་བ་སྣ་དང་མིག་དང་ལྕེ། །བཤང་ལམ་རྟགས་ཀྱི་དབང་པོ་དྲུག   །རྡོ་རྗེའི་ལྷ་མོ་དྲུག་རྣམས་ལ། །མཆོད་པར་འབུལ་ལོ་མཉེས་གྱུར་ཅིག   །རྣག་དང་བད་ཀན་ཤིག་
སྲིན་བུ། །ཆུ་སེར་ཞག་དང་བ་སྤུ་སྐྲ། །འབྱུང་སྐྱེས་རྣལ་འབྱོར་མ་བརྒྱད་ལ། །མཆོད་པར་འབུལ་ལོ་མཉེས་གྱུར་ཅིག   །རྒྱུ་མ་མཁྲིས་པ་རུས་པ་རྐང་། །མཆིན་གློ་རྩ་ལྤགས་སྙིང་ཚིལ་བཅས། །ཁྲོ་སྐྱེས་ལྷ་
མོ་བཅུ་རྣམས་ལ། །མཆོད་པར་འབུལ་ལོ་མཉེས་གྱུར་ཅིག   །རྣ་བ་སྣ་མིག་ཁ་བཤང་ལམ། །བྷ་ག་རྟགས་དང་མཆན་ཁུང་དྲི། །ལྷ་མིན་རབ་གཏུམ་མ་བརྒྱད་ལ། །མཆོད་པར་འབུལ་ལོ་མཉེས་གྱུར་ཅིག   །
སེན་མོ་ཉི་ཤུ་སོ་སོ་གཉིས། །བཅུ་གཉིས་ཐོང་བའི་རུས་པ་ནི། །དྲུག་ཅུ་རྩ་བཞིའི་རྣལ་འབྱོར་མར། །མཆོད་པར་འབུལ་ལོ་མཉེས་གྱུར་ཅིག   །དེ་ལྟར་མཆོད་པ་ཕུལ་བ་ཡིས། །གནས་དང་ཉེ་བའི་གནས་དང་
ནི། །ཞིང་དང་ཉེ་བའི་ཞིང་དེ་བཞིན། །ཚན་དོ་ཉེ་བའི་ཚན་དོ་ཧ། །འདུས་པ་ཉེ་བའི་འདུས་པ་དང་། །དུར་ཁྲོད་ཉེ་བའི་དུར་ཁྲོད་དེ། །ཕྱི་རོལ་གནས་འདི་ལ་གནས་པའི། །དཔའ་བོ་དང་ནི་རྣལ་འབྱོར་མ། །

ཐམས་ཅད་ཀུན་ནས་དགྱེས་གྱུར་ཅིག   །ནང་དུ་གནས་ཀྱི་མིང་ཅན་གྱི། །ས་དང་ལམ་རྣམས་མྱུར་བགྲོད་ཅིང་། །ཕྱི་དང་ནང་གི་འཇིགས་པ་དང་། །བར་ཆད་ཉེ་བར་འཚེ་བ་རྣམས། །གཏན་དུ་ཞི་ཞིང་བདེ་ལེགས་མཛོད། །
སུམ་ཅུ་རྩ་དྲུག་རྣལ་འབྱོར་མའི། །དམ་ཚིག་རྫས་ཀྱི་མཆོད་པ་ནི། །སོ་སྐྲ་པགས་པ་ཤ་ཆུ་རྒྱུས། །རུས་པ་སྙིང་དང་སྐྱེ་གནས་དང་། །ཤིག་དང་བ་སྤུ་སྲིན་བུ་དང་། །གློ་བ་རྒྱུ་མ་ཆུ་སོར་བཅས། །བད་ཀན་མཁྲིས་
པ་ཆུ་དང་རྣག   །ཁྲག་རྔུལ་ཚིལ་བུ་མཆི་མ་དང་།  །མཆིལ་མ་སྣབས་དང་དྲི་ཆུ་དང་། །ཆུ་སེར་ཞག་དང་ལུས་ཀྱི་ནི། །སྣ་ཚོགས་ཁམས་ལ་གནས་པ་ཡི། །ཁ་དོག་སྣ་ཚོགས་དྲི་སྣ་ཚོགས། །བཤང་བ་ལྕེ་
མིག་རྣ་བ་སྣ། །ཁུ་བ་རྡུལ་དང་བཅས་པ་ཡིས། །རྣལ་འབྱོར་མ་ཡི་འཁོར་ལོར་མཆོད། །ཁྱི་རྟ་བ་ལང་གླང་ཆེན་ལུག   །ར་དང་རི་དྭགས་བོང་བུ་སོགས། །ས་དང་ཆུ་ལ་སྤྱོད་པ་ཡི། །སྲོག་ཆགས་སུམ་ཅུ་རྩ་
དྲུག་དང་། །ཙ་ཏ་ཀ་དང་ནེ་ཙོ་དང་། །ཁུ་བྱུག་རི་སྐེག་ལ་སོགས་པ། །མཁའ་ལ་སྤྱོད་པའི་འདབ་ཆགས་རིགས། །སུམ་ཅུ་རྩ་དྲུག་དང་བཅས་པའི། །དམ་ཚིག་བདུན་ཅུ་རྩ་གཉིས་ཤ   །རྣལ་འབྱོར་མ་ཡི་འཁོར་
ལོར་འབུལ། །གཞན་ཡང་མཆོད་པར་འོས་པའི་རྫས། །འདོད་ཡོན་དྲུག་དང་རྒྱལ་སྲིད་བདུན། །བཀྲ་ཤིས་རྫས་རྟགས་རིན་ཆེན་སོགས། །ལྷ་མིའི་འདོད་ཡོན་རྒྱ་མཚོ་དང་། །ཕྱི་ནང་གསང་བའི་དམ་ཚིག་རྫས། །

ངོ་བོ་ཡེ་ཤེས་རང་བཞིན་ལ། །རྣམ་པ་འདོད་དགུའི་གཏེར་ཆེན་པོ། །མི་ཟད་ནམ་མཁའ་མཛོད་ཀྱི་སྤྲིན། །ཟག་མེད་བདེ་བ་ཆེན་པོ་ཡིས། །ཧེ་རུ་ཀ་དང་རྣལ་འབྱོར་མའི། །དཀྱིལ་འཁོར་
ལྷ་ཚོགས་མཉེས་གྱུར་ཅིག   །ཨོཾ་ཨ་ནུ་ཏ་ར་སརྦ་པཱུ་ཛ་མེ་གྷ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་ཧཱུྃ་ཕཊ་སྭཱ་ཧཱ།   སྐབས་འདིར་ནང་མཆོད་བྱིན་རླབས་བྱས་ནས།   ཨོཾ་ཨཱཿཧཱུྃ།   རིགས་ཀུན་གྱི་ཁྱབ་བདག་བཅོམ་ལྡན་འདས་དཔལ་
དུས་ཀྱི་འཁོར་ལོའི་ལྷ་ཚོགས་རྣམས་དང་།   ཁྱད་པར་དུ་དཔལ་ལྡན་ཚོགས་ཀྱི་གཙོ་མོ་སྣ་ཚོགས་ཡུམ་དང་།  རིགས་ཀྱི་ཡུམ་ཆེན་བཞི།   རྡོ་རྗེ་མ་དྲུག ཁྲོ་མོ་ཆེན་མོ་བཅུ།   ཙ་རྩི་ཀཱ་སོགས་རྣལ་འབྱོར་མ་བརྒྱད།   
ཁྱི་གདོང་མ་སོགས་གཏུམ་མོ་བརྒྱད་དང་བཅས་པའི་ཞལ་དུ་ཨོཾ་ཨཱཿཧཱུྃ།   འཇིགས་མ་ལ་སོགས་པའི་རྣལ་འབྱོར་མ་དྲུག་ཅུ་རྩ་བཞི།  གཞན་ཡང་གནས་དང་ཉེ་བའི་གནས་ལ་སོགས་པ་བཅུ་གཉིས་དང་།   གནས་ཉེར་
བཞི་དང་ཞེ་བརྒྱད།   ཡུལ་སོ་གཉིས་ལ་སོགས་པ་མཁའ་སྤྱོད་ས་སྤྱོད་ས་འོག་ན་སྤྱོད་པ་དཔའ་བོ་དང་མཁའ་འགྲོ་མ་རྣམས་མ་ལུས་ལུས་པ་མེད་པའི་ཞལ་དུ་ཨོཾ་ཨཱཿཧཱུྃ།   རྣལ་འབྱོར་མ་བདག་ཅག་རྣམས་ཀྱིས་དཔལ་དང་པོའི་
སངས་རྒྱས་ཀྱི་རྒྱུད་ཆེན་པོ་འཆད་ཉན་དང་ལམ་སྒོམ་སྒྲུབ་བྱེད་པ་སོགས་ཆོས་དང་མཐུན་པའི་བསམ་སྦྱོར་མཐའ་དག་ལ་ཕྱི་དང་ནང་གི་ཉེ་བར་འཚེ་ཞིང་བར་དུ་གཅོད་པ་ཐམས་ཅད་མིང་ཙམ་ཡང་མེད་པར་ཞི་བ་དང་མཆོག་དང་ཐུན་

མོང་གི་དངོས་གྲུབ་མ་ལུས་པ་སྩལ་བར་མཛད་དུ་གསོལ།   གཏོར་མ་ནང་མཆོད་ལྟར་བྱིན་གྱིས་བརླབས་ལ།   ཨོཾ་སརྦ་ཌཱ་ཀཱི་མ་མ་ཡོ་གི་ནཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།   ལན་གསུམ་གྱིས་བསྔོས་ནས།   དཔལ་ལྡན་རྡོ་རྗེ་མཁའ་
འགྲོ་མ། །རྣལ་འབྱོར་མ་ཡི་ཚོགས་རྣམས་ཀྱིས། །མཆོད་སྦྱིན་གཏོར་མ་འདི་བཞེས་ལ། །སོགས་ཀྱིས་ཕྲིན་ལས་བཅོལ།   དེ་ནས་རང་ཉིད་དུས་ཀྱི་འཁོར་ལོ་དཔའ་བོ་གཅིག་པའི་རྣམ་པ་གྲངས་མེད་པར་གྱུར་བས་རྣལ་འབྱོར་མ་རྣམས་ལ་མཉམ་པར་
སྦྱོར་བའི་གསང་མཆོད་ཕུལ་ཏེ།   གསང་བའི་ཕྱག་རྒྱ་གང་ཡིན་པ། །མཆོག་གི་ཕྱག་རྒྱར་རབ་ཏུ་སྦྱོར། །ལས་དང་ཆོས་ཀྱི་ཕྱག་རྒྱར་ལྡན། །རྡོ་རྗེའི་མཆོད་པས་རྟག་ཏུ་མཆོད། །ཨོཾ་ཨ་ནུ་རཱ་ག་ཎ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ།  
ཞེས་བརྗོད་ལ་ཤིན་ཏུ་མཉེས་པར་བསམ།  དེ་ནས།   ཨོཾ་བཛྲ་གནྡྷྃ།   པུཥྤྃ།   དྷུ་པྃ།   དཱི་པྃ།   ནེ་ཝི་དྱྃ།   ཨཀྵ་ཏྃ།   ལཱ་སྱྃ།   ཧཱ་སྱྃ།  ཝཱ་དྱྃ།   ནྲྀ་ཏྱྃ།   གཱི་ཏྱྃ།   ཀཱ་མྃ་པྲ་ཏཱིཙྪ་ན་མཿ ཞེས་ལྷ་མོ་བཅུ་གཉིས་ཀྱིས་མཆོད་ནས།   
དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་བཞི་ཉིད། །འགྲོ་བ་སྐྱོབ་ལ་ཕྱག་འཚལ་བསྟོད། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་
ཅིང་། །འཇིག་རྟེན་བྱ་བར་རབ་འཇུག་པ། །དེ་སྙེད་རྣམས་ལ་ཕྱག་འཚལ་བསྟོད། །ཅེས་དང་མཁའ་འགྲོ་རྒྱ་མཚོ་ལས་གསུངས་པའི་རྡོ་རྗེའི་གླུ།   འགྲོ་ཀུན་མཆོག་ཏུ་དགའ་བའི་རང་བཞིན་ཏེ། །རྣལ་འབྱོར་མ་ཡི་འཁོར་ལོའི་

རང་བཞིན་གནས། །ཨ་རེ་གཏི་མུག་ཕྱུགས་ཀྱིས་མི་ཤེས་སོ། །ལྷན་སྐྱེས་གཉུག་མ་བླངས་ནས་བདེ་ཆེན་མནོས། །ས་གསུམ་འགྲོ་ཀུན་སངས་རྒྱས་ཀྱི་རང་བཞིན། །སྙིང་རྗེའི་གཞོན་ནུ་མ་
དང་ལྷན་ཅིག་རོལ། །གང་གིས་དོན་དམ་ལ་ནི་མ་བསྒོམས་པ། །དེ་ཡིས་སངས་རྒྱས་ཉིད་ནི་ཐོབ་མ་ཡིན། །ནང་དང་ཕྱི་ནི་དབྱེར་མེད་ཤེས་པར་གྱིས། །འཇིག་རྟེན་ཐམས་ཅད་བསྒྲལ་བར་ནུས་པའོ། །མཁའ་འགྲོ་
མ་རྣམས་འདུས་ལ་མཆོད་པ་དང་། །དཔའ་བོ་རྣམས་ལ་བཟའ་བཏུང་ཁྱོད་ཀྱིས་དྲངས། །ཁྱོད་ལ་རྟག་ཏུ་སྲུང་དང་འབྱོར་མཆོག་དང་། །ཡིད་ལ་འདོད་པ་ཕུན་སུམ་ཚོགས་པར་ཤོག   །སྐྱེ་བ་ཀུན་ཏུ་མཆོག་ཏུ་བདེ་གཤེགས་
ཀྱི། །གྲུབ་པའི་འཇིག་རྟེན་དབུས་སུ་འགྲོ་བར་ཤོག   །དཔའ་བོ་གཉིས་མེད་མཆོད་པས་སྐྱེ་བ་འདིར། །སྡིག་ཟད་ཕྱག་རྒྱའི་དངོས་གྲུབ་འགྱུར་བར་ཤོག   །ཅེས་དང་།  རྡོ་རྗེ་གླུའི་སྔགས།   ཨོཾ་མ་ཧཱ་སུ་ཁ་བཛྲ་སཏྭ་ཛ
ཿཧཱུྃ་བྃ་ཧོ་སུ་བ་ཏ་སྟྭཱཾཿ ཞེས་བརྗོད་པར་བྱའོ། །དེ་ནས་ལག་པའི་རྒྱབ་བསྟན་པའི་སེ་གོལ་བརྡབ་ཅིང་།   ཀྵཿ ཞེས་བརྗོད་པས་ལྷ་རྣམས་རང་བཞིན་གྱི་གནས་སུ་གཤེགས་སུ་གསོལ་ལ་དགེ་བསྔོ་ཤིས་བརྗོད་བྱའོ། །ཅེས་པ་འདི་ནི་དགོས་དབང་
གིས་ལྕགས་ཁྱི་ཟླ་བ་༣༽པའི་ཚེས་༡༤༽ལ་རྒྱུད་ལས་བཏུས་ཏེ་མི་ཕམ་པ་འགྱུར་མེད་མི་བསྐྱོད་རྡོ་རྗེས་སྦྱར་བ་དགེ་ལེགས་འཕེལ། །མངྒ་ལཾ། །སྤར་འདི་དགེ་འདུན་རྒྱལ་མཚན་པས་བསྒྲུབས་པ་དགེ།    །

empty page
༄༅། །སྡོམ་བཟུང་ནི།   སྲས་བཅས་སངས་རྒྱས་ཐམས་ཅད་དང་། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་མཛད་དུ་གསོལ། །རིག་པ་འཛིན་པ་བདག་གིས་ནི། །དུས་
འདི་ནས་ནི་བཟུང་ནས་ནི། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་
ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པར་བདག་གིས་བཟུང་། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་
མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་བཟུང་། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་
དག་ཀྱང་གཟུང་བར་བགྱིད། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ཡང་དུས་དྲུག་ཏུ། །སྦྱིན་པ་རྣམ་བཞི་རབ་ཏུ་སྦྱིན། །བྱང་ཆུབ་ཆེན་པོ་ལས་བྱུང་བ། །པདྨའི་རིགས་
མཆོག་དག་པ་ལ། །ཕྱི་ནང་གསང་བའི་ཐེག་པ་གསུམ། །དམ་པའི་ཆོས་ཀྱང་སོ་སོར་བཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །

མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་བཟུང་། །
མ་བསྒྲལ་པ་རྣམས་བསྒྲལ་བ་དང་། །མ་གྲོལ་པ་རྣམས་དཀྲོལ་བར་བགྱི། །དབུགས་མ་ཕྱིན་པ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་སོ། །

འཚེ་སྐུ་རྫུན་སྨྲ་ལོགས་གཡེམ་ཆང་འཐུང་བ།  །སྡིག་པའི་ལས་ལྔ་ཀུན་ནས་སྤང་པར་བགྱི།  །ཆོ་ལོ་སྡིག་བཅས་་ཟས་དང་ཚིག་ངན་ཀློག  །འབྱུང་པོ་ལྷ་མིན་དབང་པོའི་ཆོས་མི་འཛིན།  །བ་ལང་བྱིས་
པ་བུད་མེད་སྐྱེས་པ་དང་།  །ལྷ་མིའི་བླ་མའི་རྟེན་ནི་གསོད་མི་བྱ་།  །རྫོགས་སངས་རྒྱས་དང་དགེ་འདུན་བླ་མ་དང་། །དགེ་གྲོགས་རྗེ་བོ་རྣམས་ལ་འཁུ་མི་བྱ། །དབང་པོ་ལྔ་ནི་གཟུགས་སོགས་ཡུལ་ལྔ་ལ། །རྟག་ཏུ་བག་མེད་
ཆགས་པར་མི་བྱའོ། །སྲིད་པའི་འཇིགས་འཇོམས་སྣ་ཚོགས་གཙོ་བོའི་བཀའ། །བརྟུལ་བཞུགས་ཉེར་ལྔ་བདག་གིས་བསྐྱང་བར་བགྱི། །རང་དོན་མ་ཆགས་བྱང་ཆུབ་མཆོག་སེམས་བསྐྱེད། །སྡང་མེད་བདག་གཞན་
མཉམ་མརྗེའི་སྙིང་རྗེ་བསྒོམ། །རྨོངས་བྲལ་བདག་དང་བདག་གིས་འཛིན་པ་སྤངས། །དགེ་བའི་རྩ་བ་གསུམ་ལ་གནས་བགྱིས་ནས། །མི་དགེ་བཅུ་དང་སྒྲིབ་པ་ལྔ་རྣམས་དང་། །ཆགས་སྡང་རྨོངས་སྙེམས་འདོད་སྲེད་མ་རིག་
པ། །ལྟ་བའི་ཟག་པ་ཀུན་ནས་སྤོངས་བགྱིད་ཅིང་། །བསོད་ནམས་ཚུལ་ཁྲིམས་ཡེ་ཤེས་ཚོགས་གསུམ་དང་། །ཕར་ཕྱིན་བཅུ་དང་ཚངས་པའི་གནས་པ་བཞི། །བསྡུ་དངོས་བཞི་ལྡན་རྣམ་ཐར་བཞི་བསྒོམ་ཏེ། །ཡང་
དག་རྫོགས་པའི་བྱང་ཆུབ་འཐོབ་བྱེད་པའི། །ལམ་རྣམས་ཀུན་ནས་རྒྱུད་ལ་བསྟེན་པར་བགྱི། །ལམ་རྒྱུད་ལ་བསྟེན་པའི་དོན་འགྲེལ་ཆེན་ལས་གསུངས་པ་ལྟར་ཚིགས་བཅད་དུ་མི་ཕམ་པས་བསྡེབས་པའོ།།    །། 

empty page
༄༅། །དུས་འཁོར་རྩ་སྔགས་བཞུགས་སོ། །

༄༅།    །ཨོཾ་ན་མོ་བཛྲ་སཏྭཱ་ཡ།   ཕྱག་འཚལ་རྡོ་རྗེ་སེམས་དཔའ་ལ།   ན་མོ་བུདྡྷཱ་བོ་དྷི་ས་ཏྭེ་བྷྱཿཕྱག་འཚལ་སངས་རྒྱས་བྱང་སེམས་རྣམས་ལ།   ན་མོ་བཛྲ་ཀྲོ་དྷེནྡྲ་རཱ་ཛེ་བྷྱཿ ཕྱག་འཚལ་རྡོ་རྗེ་ཁྲོ་བོའི་དབང་པོ་རྒྱལ་པོ་རྣམས་ལ།   ན་མོ་བི་ཤྭ་མཱ་ཏྲཻ།   ཕྱག་འཚལ་སྣ་ཚོགས་ཡུམ་ལ།   ན་མོ་བུདྡྷ་བོདྷི་སཏྭ་དེ་ཝཱི་བྷྱཿ ཕྱག་འཚལ་སངས་རྒྱས་དང་བྱང་ཆུབ་སེམས་དཔའ་ལྷ་མོ་རྣམས་ལ།  ན་མོ་བཛྲ་
ཌཱ་ཀི་ནཱི་བྷྱཿ ཕྱག་འཚལ་རྡོ་རྗེ་མཁའ་འགྲོ་མ་རྣམས་ལ།   ཨོཾ་ན་མོ་བྷ་ག་ཝ་ཏི་ཀཱ་ལ་ཙཀྲཱ་ཡ༡།   ཕྱག་འཚལ་བཅོམ་ལྡན་འདས་དུས་ཀྱི་འཁོར་ལོ་ལ།   བཛྲ་བྷཻ་ར་བབྷཱི་ཀ་རཱ་ཡ༢།   རྡོ་རྗེ་འཇིགས་བྱེད་འཇིགས་པར་བྱེད་པ་ལ།   མ་ཧཱ་ཨིནྡྲ་ནཱི་ལ་ཤ་རཱི་རཱ་ཡ།   ༣་མཐོན་ཀ་ཆེན་པོའི་ཁ་དོག་གི་སྐུ་ལ།   མཱ་ར་ཀླེ་ཤ་ཧྲྀ་ད་ཡཱ་ཀྲཱནྟ་སི་ཏཱ་རཀྟ་ཙ་ར་ཎཱ་ཡ།   ༤ བདུད་དང་ཉོན་མོངས་པའི་སྙིང་གར་མནན་པ་དཀར་པོ་དང་དམར་པོའི་ཞབས་ལ།   ཀྲིཥྞ་རཀྟ་སི་ཏཱ་ཀཎྛཱ་ཡ།   ༥ ནག་པོ་དང་དམར་པོ་དཀར་པོའི་མགྲིན་པ་ལ།   ནཱི་ལ་སཱི་ཏཱ་
པཱི་ཏ་རཀྟ་དཾཥྚ་ཀ་རཱ།   སྔོན་པོ་དཀར་པོ་སེར་པོ་དམར་པོ་མཆེ་བ་གཙིགས་པ།   ལོ་གྲབྷཱི་ཥ་ཎ་མུ་ཁཱ་ཡ།   ༦ དྲག་ཅིང་འཇིགས་སུ་རུང་བའི་ཞལ་ལ།   ཀྲིཥྞ་རཀྟ་སི་ཏཱ་ས་བྱེ་ཏ་ར་སྐནྡྷཱ་ཡ།   ༧ ནག་པོ་དམར་པོ་དཀར་པོ་གཡས་དང་ཅིག་ཤོས་ཀྱི་ཕྲག་པ་ལ།   དྭཱ་ད་ཤ་་ཛཱ་ཡ།   ༨ བཅུ་གཉིས་ཀྱི་དཔུང་པ་ལ།   ཥ་ཊ་བིཾ་ཤ་ཏི་ཀ་རཱ་ཡ།   ༩ དྲུག་དང་ཉི་ཤུའི་ཕྱག་ལ།  བཛྲ།   རྡོ་རྗེ།   ཁཌྒ།   རལ་གྲི།   ཏྲི་ཤཱུ་ལ།   རྩེ་གསུམ།   ཀརྟི་ཀཱ།   གྲི་གུག བཱ་ཎ།   མདའ།  ཨྃ་ཀུ་ཤ ལྕགས་ཀྱུ།   ཌ་  ཅང་ཏེའུ།  མ་རུ་

ཀ  མུཏྒ་ར།   ཐོ་བ།   ཙཀྲ། འཁོར་ལོ།   ཀུནྟ།  མདུང་།   དཎྚ།   དབྱུག་པ།   པ་ར་ཤུ།   དགྲ་སཏྭ།   བཛྲ་གྷཎྚཱ།   རྡོ་རྗེ་དྲིལ་བུ།   ཁེ་ཊ།   ཕུབ།  ཁ་ཊྭཱྃ་ག ཁ་ཊྭཾ་ཀ ཀ་པཱ་ལ།   ཐོད་པ།   ཙཱ་བ།   གཞུ།   པཱ་ཤ ཞགས་པ།   རཏྣ།   རིན་པོ་ཆེ།  ཀ་མ་ལ།   པདྨ།   ཤཾ་ཁ།   དུང་།   ཨཱ་དརྴ།   མེ་ལོང་།   ཤྲིཾ་ཁ་ལཱ།   ལྕགས་སྒྲོག པྲཧྨ་ཤི་རོ།  ཚངས་པའི་མགོ་བོ།   ག་ཛ་ཙ་རྨ།   གླང་པོ་ཆེའི་པགས་པ་འཛིན་པའི་ཕྱག་ལ།  
དྷྲི་ཀ་ཀ་རཱ་ཡ།  ༡༠ བྱ་གྷྲ་ཙརྨ་ཎེ།   སྟག་གི་པགས་པའི་ཤམ་ཐབས་ཅན་ལ།   ཝ་ས་ནཱ་ཡ།   ༡༡ སྐནྡྷེ་མུཎྚ་མཱ་ལཱ་བ་ལཾ་བི་ནེ།   ༡༢ ཕྲག་པར་མགོ་བོའི་ཕྲེང་བ་འཕྱང་བ་ཅན་ལ།   ཤི་ར་སི་བཛྲ་པཊྚ།   སྤྱི་བོར་རྡོ་རྗེ་དར་དཔྱངས།   མུ་ཀུ་ཊེ།   ཅོད་པན་ལ།   བཛྲ་རྡོ་རྗེ་ཀ་པཱ་ལ་ཐོད་པའི་མཱ་ལ་ཕྲེང་བ།   ཨརྡྷ་ཙནྡྲདྷ་རཱ་ཡ།   ༡༢ ཕྱེད་པའི་ཟླ་བ་འཛིན་པ་ལ།   ཀུཎྚ་ལ།   རྣ་རྒྱན།  རུ་ཙ་ཀ ལག་གདུབ།   ཀཎྛི་ཀཱ།   མགུལ་རྒྱན།   མེ་ཁ་ལཱ།   སྐ་
རགས།   ནཱུ་པཱུ་ར།  རྐང་གདུབ།   བྷ་སྨ།   ཐལ་བ།   ཡ་ཛྙོ་པ་བཱི་ཏ།   མཆོད་ཕྱིར་ཐོགས།   ཤི་རོ་མ་ཎི།   སྤྱི་བོར་ནོར་བུ།   མ་ཧཱ་མུ་དྲཱ་ནཱ་གིནྡྲ།   ཕྱག་རྒྱ་ཆེན་པོ་ཀླུའི་དབང་པོས།   བི་བྷཱུ་ཥ་ཎཱ་ཡ།   ༡༤ རྣམ་པར་བརྒྱན་པ་ལ།   བཛྲ་ཌཱ་ཀི་ནཱི་སཾ་ཏོ་ཥི་ཏ་ཧྲྀ་ད་ཡཱ་ཡ།   ༡༥ རྡོ་རྗེ་མཁའ་འགྲོ་མས་ཡང་དག་པར་མཉེས་པའི་ཐུགས་ལ།   ཨིནྡྲ།   དབང་པོ།   ཨགྣི།   མེ་ལྷ།   ཡ་མ།   གཤིན་རྗེ།  ནཻ་ཪྼྀ་དྱ།   བདེན་བྲལ།   བ་རུ་ཎ།   ཆུ་ལྷ།   བཱ་ཡུ།   རླུང་།    

ཀུ་བེ་ར།   ལུས་ངན་པོ།   ཨཱི་ཤཱ་ན།   དབང་ལྡན།   པྲཧྨ།   ཚངས་པ།   བིཥྞཱུ།   ཁྱབ་འཇུག བི་ནཱ་ཡ་ཀ ལོག་འདྲེན།   ཀཱརྟི་ཀེ་ཡཱ།   སྨིན་དྲུག ནན་དི།   དགའ་བྱེད།   མ་ཧཱ་ཀཱ་ལ།   ནག་པོ་ཆེན་པོ།   གྲ་ཧ།   གཟའ།  ནཀྵ་ཏྲ།   རྒྱུ་སྐར།   ཀྵེཏྲ་པཱ་ལ།   ཞིང་སྐྱོང་།   སུ་རེནྡྲ།   ལྷའི་དབང་པོ།   ཨ་སུ་རེནྡྲ།   ལྷ་མིན་དབང་པོ།   ཕ་ཎི་ཨེནྡྲ།   གདེངས་ཅན་དབང་པོ།   བྷཱུ་ཏེནྡྲ།   འབྱུང་པོའི་དབང་པོ།  
ན་རེནྡྲ།   མིའི་དབང་པོ།   སྃ་སྟུ་ཏ་ཙ་ར་ཎཱ་ཡ།   ༡༦ ཡང་དག་པར་བསྟོད་པའི་ཞབས་ལ།   ཞེས་དུས་ཀྱི་འཁོར་ལོ་ཁྲོ་བོ་རྡོ་རྗེ་ཤུགས་ཀྱི་རྩ་སྔགས་རྐང་པ་བཅུ་དྲུག་པའོ། །༈ ཨོཾ་ཨཱཿཧུཾ་ཧོ་ཧཾ་ཀྵཿཧཀྵམལཝརཡྃཀཱ་ལ་ཙཀྲ། ༡དུས་ཀྱི་འཁོར་ལོ།   དུར་དཱནྟ་དཱ་མ་ཀཿ གདུལ་དཀའ་འདུལ་བ།   ཛཱ་ཏི་ཛ་རཱ་མཱ་ར་ཎཱ་ནྷ་ཀ ༢སྐྱེ་བ།   རྒ་བ།   འཆི་བ་མཐར་བྱེད་པ།   ཏྲཻ་ལོ་ཀྱ་བི་ཛ་ཡ།   ༣འཇིག་རྟེན་གསུམ་ལས་རྣམ་པར་རྒྱལ་བ།   མ་ཧཱ་བཱི་ར་ཨཱི་ཤྭ་ར།   ༤དཔའ་བོའི་དབང་ཕྱུག་ཆེན་པོ།  བཛྲ་བྷཻ་ར་བ།   ༥རྡོ་རྗེ་འཇིགས་བྱེད།   བཛྲ་ཀཱ་ཡ།   ༦རྡོ་རྗེའི་
སྐུ།   བཛྲ་གཱ་ཧྲ།  ༧རྡོ་རྗེའི་ལུས།   བཛྲ་ནེ་ཏྲ།   ༨རྡོ་རྗེའི་སྤྱན།   བཛྲ་ཤོ་ཏྲ།   ༩རྡོ་རྗེའི་སྙན།   བཛྲ་གྷྲཱ་ཎ།   ༡༠རྡོ་རྗེའི་ཤངས།   བཛྲ་ཛི་ཧྭཱ།   ༡༡རྡོ་རྗེའི་ལྗགས།   བཛྲ་དནྟ།   ༡༢རྡོ་རྗེ་ཚེམས།   བཛྲ་ན་ཁ།   ༡༣རྡོ་རྗེ་སེན་མོ།   བཛྲ་ཀེ་ཤ   །༡༤རྡོ་རྗེ་སྐྲ།   བཛྲ་ལོ་མ།  ༡༥རྡོ་རྗེ་བ་སྤུ   ། བཛྲ་ཨཱ་བྷ་ར་ཎ།   ༡༦རྡོ་རྗེ་རྒྱན།   བཛྲ་ཧཱ་ས།   ༡༧རྡོ་རྗེ་བཞད་པ།   བཛྲ་གཱི་ཏ།   ༡༨རྡོ་རྗེ་གླུ།   བཛྲ་ནྲྀ་ཏྱ།   ༡༩རྡོ་རྗེ་གར།  

 བཛྲ་ཨཱ་ཡུ་དྷ་ཀ་ར།  ༢༠རྡོ་རྗེ་མཚོན་ཆའི་ཕྱག བཛྲ་ཀྲོ་དྷ་རཱ་ཛ་ཨ་དྷི་པ་ཏི།   ༢༡རྡོ་རྗེ་ཁྲོ་བོའི་རྒྱལ་པོའི་མངའ་བདག བཛྲ་ཌཱ་ཀ ༢༢རྡོ་རྗེ་མཁའ་འགྲོ།   བཛྲ་ཌཱ་ཀི་ནཱི་ཛཱ་ལ་པ་རི་བྲྀ་ཏ།  ༢༣རྡོ་རྗེ་མཁའ་འགྲོ་མའི་དྲ་བས་ཡོངས་སུ་བསྐོར་བ།   ཤཱི་གྷྲཾ་ཨཱ་གཙྪ་ཨཱ་གཙྪ།   ༢༤མྱུར་དུ་བྱོན་བྱོན།   བཛྲ་སཏྭ་ཨཱཛྙཱ་ཡ།   རྡོ་རྗེ་སེམས་དཔའི་བཀའ་ཡིས།   སརྦ་མཱ་ར།   ཐམས་ཅད་བདུད།   བི་གྷྣྃ།   བགེགས།   བི་ནཱ་ཡ་ཀ ལོག་འདྲེན།   
ཀིཾ་ན་ར།   མིའམ་ཅི།   ཀིཾ་པུ་རུ་ཥ།  སྐྱེས་བུའམ་ཅི།   ག་རུ་ཌ།   ནམ་མཁའ་ལྡིང་།   གནྡྷ་བ།   དྲི་ཟ།   ཡཀྵ།   གནོད་སྦྱིན།   རཀྵ་ས།  སྲིན་པོ།   བྷཱུ་ཏཱ་མ་ཧཱ།   འབྱུང་པོ་ཆེན་པོ།   པྲེ་ཏ།   ཡི་དྭགས།   ཀུམྦྷཱ་ཎྚ།   གྲུལ་བུམ།   ཨ་བ་སྨཱ་ར།   བརྗེད་བྱེད།   ཀྵེ་ཏྲ་པཱ་ལ།   ཞིང་སྐྱོང་།   བེ་ཧཱ་ཌ།   རོ་ལངས།   པཱུ་ཏ་ན།   སྲུལ་པོ།   དུཥྚ་ནཱ་ག གདུག་པའི་གླུ།   གྲ་ཏ་ཨ་ད་ཡོ་ཡེ།   གཟའ་ལ་སོགས་པ་གང་ཞིག སརྦཱ་ཛྭ་ར།  རིམས་
ཐམས་ཅད།   སརྦྦ་བྱ་དྷི།   ནད་ཐམས་ཅད།   ཀྵཱུ་དྲེ་པ་དྲ་བ་ཀཱ་རི་ཎཿ ཕྲ་མོ་ཉེ་བར་འཚེ་བར་བྱེད་པ།   སརྦྦ་སཏྭཱ་ནཱ།   ཐམས་ཅད་སེམས་ཅན་རྣམས་ཀྱི།   སརྦ་ཨ་པ་ཀཱ་ར།  ཐམས་ཅད་གནོད་པར་བྱེད་པར།   ར་ཏཱྃ་སྟཱ་ན་སརྦྦཱ་ན་ཛཿ དགའ་བ་དེ་རྣམས་ཐམས་ཅད།   ཤཱི་གྷྲྃ་བཛྲ་ཨཾ་ཀུ་ཤ་ན་ཨ་ཀྲྀཥྱ་ཨ་ཀྲྀཥྱ།   ༢༥མྱུར་དུ་རྡོ་རྗེ་ལྕགས་ཀྱུས་ཁུག་ཅིག་ཁུག་ཅིག་འདི་མཚམས་སྦྱར་ན་ཨཾ་གུ་ཤ་ནཱ་ཀྲྀཥྱཱ་ཀྲིཥྱ་ཡིན་ཡང་མཚམས་མ་སྦྱར་བ་བོད་སྐད་དུ་སྒྲ་ཟུར་ཐོན་པའི་ཆེད་དེ།   དེ་འདྲ་ཅི་རིགས་ཡོད་

པ་སྐབས་གཞན་ལའང་ཤེས་པར་བྱའོ། །ཨཱུ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༢༦སྟེང་ཕྱོགས་སུ་གནས་པ་རྣམས་ཁུག་ཅིག་ཁུག་ཅིག པཱུརྦྦ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༢༧ཤར་ཕྱོགས་སུ་འགྲོ་བའམ་གནས་པ་རྣམས་སོགས་གོང་ལྟར་འགྲེ།   དཀྵི་ཎ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༢༨ལྷོ་ཕྱོགས་སུ་འགྲོ་བའམ་ག་ནཻ་ཪྼྀ་དྱ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༢༩བྱང་ཕྱོགས་སུ་འགྲོ་བའམ་གནས་པ་རྣམས་སརྦ་ཤྩི་མ་
དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༠ནུབ་ཕྱོགས་སུ་འགྲོ་བའམ་གནས་པ་བཱ་ཡ་བྱ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༡རླུང་གི་ཕྱོགས་སུ་འགྲོ་བའམ་གནས་པ་ཨཱི་ཤཱ་ན་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༢དབང་ལྡན་ཕྱོགས་སུ་འགྲོ་བའམ་གནས༴ནཻ་རརྀ་ཏྱ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༣བདེན་བྲལ་ཕྱོགས་སུ་འགྲོ་བའམ་གནས་ཨགྣེ་ཡ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༤མེའི་ཕྱོགས་སུ་འགྲོ་བའམ་གནས་པ་རྣམས་ཨ་
དྷོ་དི་ཤི་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༥འོག་གི་ཕྱོགས་སུ་འགྲོ་བའམ་གནས་པ་ཨཱ་ཀཱ་ཤ་མཎྚ་ལ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༦ནམ་མཁའི་དཀྱིལ་འཁོར་ལ་གནས་པ་རྣམས་ཁུག་ཅིག་ཁུག་ཅིག བཱ་ཡུ་མཎྜལ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༧རླུང་གི་དཀྱིལ་འཁོར་ལ་གནས་པ་ཏེ་ཛོ་མཎྜལ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༨མེའི་དཀྱིལ་འཁོར་ལ་གནས་པ་ཏོ་ཡ་མཎྜལ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།   ༣༩ཆུའི་དཀྱིལ་འཁོར་ལ་གནས་པ་རྣམས་

པྲིཐ་བཱྀ་མཎྜ་ལ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༠སའི་དཀྱིལ་འཁོར་ལ་གནས་པ་རྣམས་ཀཱ་མ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༡འདོད་པའི་ཁམས་ན་གནས་པ་རྣམས་ཁུག་ཅིག་ཁུག་ཅིག་རཱུ་པ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༢གཟུགས་ཀྱི་ཁམས་ན་གནས་པ་ཨ་རཱུ་བ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༣གཟུགས་མེད་ཀྱི་ཁམས་ན་གནས་པ་ཀཱ་ཡ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༤ལུས་ཀྱི་ཁམས་ལ་གནས
་པ་རྣམས་ཁུག་ཅིག་ཝཱཀ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༥ངག་གི་ཁམས་ལ་གནས་པ་རྣམས་ཏྟ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༦སེམས་ཀྱི་ཁམས་ལ་གནས་པཉྩ་སྐནྡྷ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༧ཕུང་པོ་ལྔ་ལ་གནས་པ་རྣམས་ཁུག་པཉྩ་དྷཱ་ཏུ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༨ཁམས་ལྔ་ལ་གནས་པ་རྣམས་པཉྩེ་ནྡྲཱི་ཡ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༤༩དབང་པོ་ལྔ་ལ་གནས་
པ་རྣམས་པཉྩ་བི་ཥ་ཡ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༥༠ཡུལ་ལྔ་ལ་གནས་པ་རྣམས་ཁུག་ཉྩ་ཟ་ཀརྨེ་ནྡྲཱི་ཡ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༥༡ལས་ཀྱི་དབང་པོ་ལྔ་ལ་གནས་པ་རྣམས་ཁུག་ཅིག་
པཉྩ་ཀརྨ་ཨིནྡྲི་ཡ་བི་ཥ་ཡ་ག་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༥༢ལས་ཀྱི་དབང་པོ་ལྔའི་ཡུལ་ལ་གནས་པ་རྣམས་ཁུག་ཅིག །སརྦ་ཏོ་ཡ་ཏྲ་ཀུ་ཏྲ་ཙིཏྒ་ཏཱ་ན་ཨ་ཀྲྀཥྱ་ཨ་ཀྲྀཥྱ།  ༥༣ཐམས་ཅད་ནས་གང་དུ་སུ་ཡང་རུང་བ་གནས་པ་

རྣམས་ཁུག་མ་ཧཱ་ཤྨ་ཤཱ་ན།   དུར་ཁྲོད་ཆེན་པོ།  བཛྲ་ཨགྣི་ཛྭ་ལི་ཏ་བྷཱུ་མྱྃ།  རྡོ་རྗེ་མེ་འབར་བའི་ས་གཞི་ལ།  ནི་པཱ་ཏ་ཡ་ནི་པཱ་ཏཱ་ཡ།  ༥༤རྡོབས་ཤིག་རྡོབས་ཤིག་བཛྲ་པཱ་ཤེ་ན།  རྡོ་རྗེ་ཞགས་པས།   སརྦྦ་བྷཱུ་ཛེ་ཥུ།  ལག་པ་རྣམས་ཐམས་ཅད་ལ།  བནྡྷ་ཡ་བནྡྷ་ཡ།  ༥༥ཆིངས་ཤིག་ཆིངས་ཤིག་བཛྲ་ཤྲིཾ་ཁ་ལཱ་ཡ།  རྡོ་རྗེ་ལྕགས་སྒྲོག་གིས།  སརྦྦ་པཱ་དེ་ཥུ།  རྐང་པ་རྣམས་ཐམས་ཅད་ལ།  ནི་རོ་དྷ་ཡ་ནི་རོ་དྷ་ཡ།  ༥༦སྡོམས་
ཤིག་སྡོམས་ཤིག་སརྦ་སཏྭེ་ཥུ་ཀཱ་ཡ་ཝཱ་ཀ་ཙིཏྟ།  སེམས་ཅན་རྣམས་ལ་ལུས་ངག་སེམས།  ཨུ་པ་དྲ་བ་ཀཱར་ར་ཏཱནྟཱ་ན།  ཉེ་བར་འཚེ་བར་བྱེད་པར་དགའ་བ་དེ་རྣམས།  མ་ཧཱ་ཀྲོ་དྷ་བཛྲེ་ཎ།  རྡོ་རྗེ་ཁྲོ་བོ་ཆེན་པོ་ཡིས།  ཙཱུ་ཡ་ཙཱུ་ཡ།  ༥༧ཕྱེ་མར་གྱིས་ཕྱེ་མར་གྱིས།  བཛྲ་ཁཌྒེ་ན།  རྡོ་རྗེ་རལ་གྲིས།  ནི་ཀྲིནྟ་ཡ་ནི་ཀྲིནྟ་ཡ།  ༥༨གཤོགས་གཤོགས།  བཛྲ་ཏྲི་ཤཱུ་ལེ་ན།  རྡོ་རྗེ་རྩེ་གསུམ་པས།  བྷེ་ད་ཡ་བྷེ་ད་ཡ།  ༥༩ཕྱེ་ཞིག་ཕྱེ་ཞིག་བཛྲ་ཀརྟྟི་ཀཱ་ཡ།   
རྡོ་རྗེ་གྲི་གུག་གིས།  ཧ་ན་ཧ་ན།  ༦༠ཆོམས་ཆོམས་སམ་བསྣུན།  བཛྲ་བཱ་ཎེ་ན།  རྡོ་རྗེ་མདའ་ཡིས།  བྷིནྡྷ་བྷིནྡྷ།  ༦༡ཕུག་ཅིག་ཕུག་ཅིག་བཛྲ་ཀཱི་ལ་ཀེཿརྡོ་རྗེ་ཕུར་པ་རྣམས་ཀྱིས།  ཀཱི་ལ་ཡ་ཀཱི་ལ་ཡ།  ༦༢ཕུར་བུས་ཐོབ་ཕུར་བུས་ཐོབ།  བཛྲ་མུངྒ་རེ་ཎ།  རྡོ་རྗེ་ཐོ་བས།  ཨཱ་ཀོ་ཊ་ཡ་ཨཱ་ཀོ་ཊ་ཡ།  ༦༣རྡུངས་ཤིག་རྡུངས་ཤིག་བཛྲ་ཙ་ཀྲེ་ཎ།  རྡོ་རྗེ་འཁོར་ལོས།  ཙྪེ་ད་ཡ་ཙྪེ་ད་ཡ།  ༦༤ཆོད་ཅིག་ཆོད་ཅིག་བཛྲ་ཀུནྟེ་ན།  རྡོ་རྗེ་མདུང་གིས།  བྷིནྡྷ་བྷིནྡྷ།  ༦༥ཕུག་

ཅིག་ཕུག་ཅིག་བཛྲ་དཎྜི་ན།  རྡོ་རྗེ་དབྱུག་པས།  ཏཱ་ཌ་ཡ་ཏཱ་ཌ་ཡ།  ༦༦རྒྱོབ་ཅིག་རྒྱོབ་ཅིག་བཛྲ་པ་ན།  རྡོ་རྗེ་དགྲ་ས་ཏྭས།  ཙྪིནྡྷ་ཙྪིནྡྷ།  ༦༧གཏུབས་གཏུབས།  ས་ཨརྡྷ་ཏྲི་ཀོ་ཊི།  ཁ་ཊྚཾ་ཀྲྀ་ཏྭཱ་ཤྨ་ཤཱ་ན་བྷཱུ་མྱཱྃ།  ཕྱེད་དང་བཅས་པ་གསུམ་གྱི་བྱེ་བའི་དུམ་བུར་བྱས་ནས་དུར་ཁྲོད་ཀྱི་ས་གཞིར།  སརྦྦ་ཏེ་བྷྱོ་བ་ལིཾ་ཀུ་རུ་ཀུ་རུ།  འབྱུང་པོ་ཐམས་ཅད་ལ་གཏོར་མར་མཛོད་མཛོད།  ༦༨བཛྲ་ཌཱ་མ་རུ་ཀེ་ན།  རྡོ་རྗེ་ཅང་ཏེའུས།  བཛྲ་ཌཱ་ཀི་ནཱི་བཱ་ཧ་ཡཱ་བཱ་ཧ་ཡཱ།  ༦༩རྡོ་རྗེ་མཁའ་འགྲོ་མ་
རྣམས་དགུག་པར་གྱིས་དགུག་པར་གྱིས།  བཛྲ་ཌཱ་ཀི་ནཱི་བྷྱོ།  རྡོ་རྗེ་མཁའ་འགྲོ་མ་རྣམས།  མཱ་ར་ཀཱ་ཡི་ཀཱ་ནཱྃ་རུ་དྷི་རྃ།  བདུད་ཀྱི་རིགས་རྣམས་ཀྱི་ཁྲག་ནི་བེ་ད་ཡ།  ནི་བེ་ད་ཡ།  གསོལ་བར་མཛོད་གསོལ་བར་མཛོད།  ༧༠པཉྩ་ཨ་མྲྀ་ཏ་ཧཱ་རི་ཎཱི་བྷྱཿབདུད་རྩི་ལྔ་འཕྲོག་མ་རྣམས།  པཉྩ་ཨ་མྲྀ་ཏྃ།  བདུད་རྩི་ལྔ།  ནི་བེ་ད་ཡ།  ནི་བེ་ད་ཡ།  གསོལ་བར་མཛོད་གསོལ་བར་མཛོད།  ༧༡རྡོ་རྗེ་མཁའ་འགྲོ་མ་ཐམས་ཅད་དང་བཅས་པས།  སརྦ་བཛྲ་ཌཱ་ཀི་ནཱི་ས་ཧི་ཏཿསརྦ་སཏྭ་ནཱྃ།  སེམས་
ཅན་ཐམས་ཅད་རྣམས།  ཤཱནྟི་ཀྃ་པཽཥྚི་ཀྃ་ཞི་བ་དང་རྒྱས་པ་དང་།  རཀྵ་ཨ་པ་ར་ཎ།  སྲུང་བ་དང་བསྐྱབ་པ་དང་།  གུཔྟིཾ་ཀུ་རུ་ཀུ་རུ་ཧུྃ་ཧཱུྃ་ཕཊ།  སྤ་བར་མཛོད་མཛོད།  ༧༢ཅེས་ཕྲེང་བའི་སྔགས་རྐང་པ་བདུན་ཅུ་རྩ་གཉིས་པ་སྟེ་བཀླགས་པ་ཙམ་གྱིས་ལས་ཐམས་ཅད་བྱེད་ཅིང་ལན་བདུན་བཟླས་པས་བདུད་བགེགས་ལ་སོགས་པ་ཚར་གཅོད་པར་གསུངས་སོ།  །  དགེའོ།  །  མངྒ་ལཾ།  །  

empty page

༄༅།    །ཉེ་སྲས་བརྒྱད་ཀྱི་སྒྲུབ་པ་རིན་ཆེན་གཏེར་བུམ་བཞུགས་སོ།   །  

༄༅།  །ནམ་མཁའི་སྙིང་པོ་སྒྲུབ་པར་འདོད་པས་སྐྱབས་སེམས་ཚད་མེད་བསྒོམ་པ་སྔོན་དུ་སོང་ནས།  སྭ་བྷཱ་ཝས་སྦྱངས།  སྟོང་པའི་ངང་ལས་པད་ཟླའི་གདན་ལ་རང་
སེམས་ཁཾ་ཨཾ་ཡིག་ཀྱང་།  ཡིག་ཡོངས་སུ་གྱུར་པ་ལས་ནམ་མཁའི་སྙིང་པོ་སྐུ་མདོག་སྔོན་པོ་ན་བཟའ་སྔོན་པོ་ཅན།  ཕྱག་གཉིས་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པའི་གཡོན་པས་པདྨའི་རྩ་
བ་འཛིན་པ་སྙན་གྱི་ཐད་ཀར་ཁ་ཕྱེ་བའི་སྟེང་ན་རལ་གྲི་སྔོ་བསང་ཅན།  ནམ་མཁའི་རང་བཞིན་གྱི་ཁང་བཟང་སྔོན་པོ་འབར་བའི་དབུས་ན་ཁྲོ་བོ་དབྱུག་སྔོན་སོགས་
འཁོར་རིག་འཛིན་མཚོན་ཆ་ཐོགས་པ་མང་པོ་དང་།  རང་གི་སྤྲུལ་པ་ཁ་དོག་སྣ་ཚོགས་པ་ཅན་མང་པོས་བསྐོར་བ།  སྤྱན་གྱི་འོད་ཀྱིས་ནམ་མཁའ་ཐམས་ཅད་འོད་དང་དྲི་ཞིམ་པོས་ཁྱབ་

པར་མཛད་པ།  སྤྱི་གཙུག་ན་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོས་སྤྲས་པ།  དར་དང་རིན་པོ་ཆེས་བརྒྱན་པ།  སེམས་དཔའི་སྐྱིལ་ཀྲུང་གིས་པད་
ཟླ་ལ་བཞུགས་ཤིང་རྒྱལ་བ་རིགས་ལྔའི་དབུ་རྒྱན་ཅན་ནོ།  །དེའི་དཔྲལ་བར་ཨོཾ།  མགྲིན་པར་ཨཱཿ ཐུགས་ཀར་ཧཱུྃ།  དེ་ལས་འོད་འཕྲོས།  ཡེ་ཤེས་པ་བཛྲ་ས་མཱ་ཛཿས་སྤྱན་
དྲངས།  ཛཿཧཱུྃ་བྃ་ཧོཿས་བསྟིམ།  ཏྲཾ་བཱ་བཱ་ཊ་ཊ་ཧ་ཧ།  ཞེས་ལན་གསུམ་མམ་བདུན་གྱིས་བརྟན་པར་བྱ།  ཐུགས་ཀར་ཟླ་བ་ལ་ས་བོན་དང་སྔགས་ཕྲེང་དམིགས་ལ།  ཨོཾ་སྭ་སྟི་
ཀ་མ་ལཱ་ཀྵི་བི་པུ་ལ་སཾ་བྷ་ཝ་དྷརྨ་དྷཱ་ཏུ་གོ་ཙ་རེ་སྭཱ་ཧཱ།     ཞེས་མཚན་བརྒྱ་རྩ་བརྒྱད་པ་ལས་གསུང་བ་ནམ་སྙིང་གི་དཀྱིལ་འཁོར་མངོན་སུམ་པ་རྣམས་ཀྱི་སྭཱ་ཧཱའི་མཆོག་གི་གཟུངས་

སྔགས་ཕན་ཡོན་རྒྱ་ཆེན་པོ་དང་ལྡན་པ་འདི་ཅི་ནུས་བཟླ།  ཨོཾ་ཨ་ཀཱ་ཤ་གརྦྷ་ཡ་སྭཱ་ཧཱ།  ཞེས་སྙིང་པོ་འདི་ཡང་ཅུང་ཟད་བཟླའོ།  །ཐུན་མཚམས་ནམ་སྙིང་གི་མཚན་བརྒྱ་དང་ནམ་སྙིང་གི་མདོ་སོགས་བཀླག ཕྱག་མཆོད་
མཎྜལ་སོགས་ཅི་ནུས་བྱས་ལ་གསོལ་བ་གདབ།  ཐུན་མཐར་བསྡུ་ལྡང་དགེ་བསྔོ་སྤྱི་ལྟར་བྱའོ།  །འདིས་ནད་མཚོན་མུ་གེའི་འཇིགས་པ་ཞི།  ལྟུང་བ་ཐམས་ཅད་བྱང་།  བཀྲ་ཤིས་ཤིང་ཡིད་ལ་རེ་བ་ཡོངས་སུ་རྫོགས་
པར་བྱེད།  སངས་རྒྱས་ཀྱི་སའི་བར་གྱི་ཡོན་ཏན་ཚད་མེད་པ་མྱུར་དུ་འཐོབ་པར་འགྱུར་རོ།    ༈   །བྱམས་པ་སྒྲུབ་པར་འདོད་པས་སྔོན་འགྲོ་གོང་འདྲ་ལ།  མཻཾ་ཡིག་ཡོངས་སུ་གྱུར་པ་ལས་རྗེ་བཙུན་བྱམས་པ་སྐུ་མདོག་དམར་
སེར་ཞལ་གཅིག་ཕྱག་གཉིས་བཤད་པའི་ཕྱག་རྒྱ་མཛད་པ།  གཡོན་པས་ཀླུ་ཤིང་གི་ཡལ་ག་མེ་ཏོག་དང་བཅས་པ་སྙན་གྱི་ཐད་ཀར་ཁ་ཕྱེ་བའི་སྟེང་ན་རིལ་བ་སྤྱི་བླུགས་ཅན་འཛིན་པ།  ཚངས་པར་སྤྱོད་པའི་ཆ་ལུགས་ཅན།     
དར་གྱི་སྨད་དཀྲིས་དང་རི་དྭགས་ཀྱི་ལྤགས་པས་ནུ་མ་གཡོན་པ་བཀབ་པ།  རལ་པའི་ཐོར་ཚུགས་ཀྱི་ངོས་ལ་བྱང་ཆུབ་ཆེན་པོའི་མཆོད་རྟེན་ཅན།  མཚན་དཔེ་ཡོངས་སུ་རྫོགས་པ་ཁྲོ་བོ་གཞན་གྱིས་མི་ཐུབ་པ་དང་བཅས་
པའོ།  །ཞབས་བཞུགས་ཚུལ་གང་མོས་བྱ།  དེའི་དཔྲལ་བར་ཨོཾ་སོགས།  ཨོཾ་མཻ་ཏྲི་དྲྀ་ཌྷ་ཙིཏྟི་ཏིཥྛ་ཧོཿ ཞེས་པས་བརྟན་པར་བྱ།  སྙིང་གར་ཟླ་བ་ལ་སྔགས་ཕྲེང་བཀོད་ལ།  ཨོཾ་ཨ་ཛི་ཏཉྫ་ཡ་སརྦ་སཏྭ་ས་མཱ་ཡ་མ་

ནུ་ག་ཏ་སྭཱ་ཧཱ།  རྡོ་རྗེ་སྙིང་པོའི་རྒྱན་ལས་གསུང་པ་རང་བཞིན་གྱིས་གྲུབ་པའི་སྔགས་འདི་གཙོ་བོར་བཟླ།  ཡང་།  ཨོཾ་མུ་ནི་མུ་ནི་སྨ་ར་སྭཱ་ཧཱ།  ཞེས་བྱམས་པའི་ཉེ་སྙིང་ཕན་ཡོན་ཆེན་པོ་འདིའང་ཅི་རིགས་
བཟླ།  བྱམས་པའི་མཚན་བརྒྱ་རྩ་བརྒྱད་དང་བྱམས་སྨོན་སོགས་བཀླག་ཚད་མེད་བཞི་བསྒོམ་པར་བྱ།  ཐུན་རྗེས་གོང་འདྲ།  འདིས་བྱམས་པ་དང་ཤེས་རབ་དང་འགྲོ་དོན་འཕེལ།  བདེ་སྐྱིད་ཆེན་པོ་འབྱུང་།  ཚུལ་
ཁྲིམས་དང་བསོད་ནམས་དང་ཆོས་འགྲུབ་བོ།    ༈   །ས་སྙིང་ནི།  ཀྵིཾ་ཡིག་ཡོངས་སུ་གྱུར་པ་ལས་ས་ཡི་སྙིང་པོ་སྐུ་མདོག་སེར་པོ།  སྟོད་གཡོགས་སེར་པོ་ཅན་ཞི་བ་སྤྱན་རྩ་དམར་བ།  མེ་ཏོག་སྔོན་པོའི་ཕྲེང་བའི་ཐོད་
ཅན།  ཕྱག་གཡས་ཤིང་ཐོག་དང་གཡོན་པདྨའི་སྟེང་ན་ནོར་བུ་དང་བཅས་པ་འཛིན་པ།  འོད་ཟེར་ལྗང་གུ་འཕྲོ་ཞིང་རྡོ་རྗེ་ས་འོག་ལ་སོགས་པའི་འཁོར་གྱིས་བསྐོར་བ།  གཞལ་ཡས་ཁང་སེར་པོ་རིན་པོ་ཆེའི་བྲག་རི་དང་
གངས་རིས་བསྐོར་བ།  དར་དང་རིན་པོ་ཆེ་སོགས་མན་ནམ་སྙིང་འདྲ།  ཨོཾ་ཀྵི་ཧི་རཱ་ཛ་སྭཱ་ཧཱ།  ལན་བདུན་གྱིས་བརྟན་པར་བྱ།  སྔགས་ནི།  ཨོཾ་སུམྦྷ་ནི་སུམྦྷ།  ཧ་ར་ཙ་ར།  མ་ཧཱ་པཱ་ཤ   །  མ་རུ་ཏཱ།  ཨ་མོ་གྷ་བཛྲ་ས་མནྟའང་སཏྭ་
སྭཱ་ཧཱ།  ཞེས་མཚན་བརྒྱ་རྩ་བརྒྱད་པ་ལས་གསུང་བ་ཡོན་ཏན་སྦྱིན་པ་ཞེས་བྱ་བའི་གཟུངས་ཕན་ཡོན་ཆེན་པོ་དང་ལྡན་པ་འདི་ཅི་ནུས་བཟླ།  ཨོཾ་ཀྵི་ཏི་གརྦྷ་ཀྵིཾ་སྭཱ་ཧཱ།  ཞེས་པའང་བཟླའོ།   །ས་སྙིང་མཚན་བརྒྱ་དང་

འཁོར་ལོ་བཅུ་པའི་མདོ་བཀླག འདིས་སྲིད་བརྟན།  འབྱོར་པ་རྒྱས།  ཇི་འདོད་པ་ཐོབ།  དཔལ་ཡོན་ཐམས་ཅད་རྒྱ་ཆེར་འཕེལ་ལོ།  ༈  །སྒྲིབ་སེལ་ནི།  སྐཾ་མཾ།  ཐླྷིཾཿཡོངས་སུ་གྱུར་པ་ལས་སྒྲིབ་པ་ཐམས་ཅད་རྣམ་
པར་སེལ་བ་སྐུ་མདོག་དཀར་པོ།  གཡས་བུམ་པ་བདུད་རྩིས་གང་བ་དང་གཡོན་པདྨ་དཀར་པོའི་སྡོང་བུ་འཛིན་པ་སྙན་གྱི་ཐད་ཀར་ཁ་ཕྱེ་བའི་སྟེང་ན་ཟླ་བ་ཉ་གང་བ་དྲི་མ་མེད་པའི་འོད་ཟེར་འཕྲོ་བ།  ཕྱིར་བཟློག་ཆེན་པོ་
གཙུག་ཏོར་འཁོར་ལོས་སྒྱུར་བ་སོགས་རིག་པའི་ཁྲོ་བོ་མང་པོས་ཞབས་ལ་བཏུད་པ་དར་དང་སོགས།  ཨོཾ་ནི་སྭཱ་རཾ་བྷ་སྭཱ་ཧཱས་བརྟན་པར་བྱ།  བཟླ་བྱའི་སྔགས་ནི།  ཨོཾ་ཨ་མྲྀ་ཏ་བིནྡུ་ཛཱ་ཝཱ་མ་ཧཱ་སུ་ཁ་སྭཱ་ཧཱ།  ཞེས་མཚན་
བརྒྱ་རྩ་བརྒྱད་ལས་གསུང་བ་ཡོན་ཏན་རིན་པོ་ཆེའི་ཚོགས་ཅན་གྱི་གཟུངས་ཕན་ཡོན་ཚད་མེད་པ་དང་ལྡན་པ་འདི་གཙོ་བོར་བཟླ།  ཨོཾ་སརྦ་ནི་བ་ར་ཎི་བིཥྐ་མྦྷི་ནི་སྭཱ་ཧཱ།  ཞེས་པའང་ཅི་རིགས་བཟླ།  མཚན་བརྒྱ་རྩ་བརྒྱད་
བརྗོད།  འདིས་སྡིག་སྒྲིབ་ཞི།  ཉོན་མོངས་སྡུག་བསྔལ་ཐམས་ཅད་བྱང་།  ཚེ་འཕེལ།  ཕྱིར་བཟློག་ལ་ཁྱད་པར་དུ་ཟབ་བོ།  ༈  །སྤྱན་རས་གཟིགས་ནི།  ཧྲཱིཿལས་འཇིག་རྟེན་མགོན་པོ་སྟོན་ཟླ་ལྟར་དཀར་བ་ཞལ་
གཅིག་ཕྱག་གཉིས་པ།  གཡས་སྐྱབས་སྦྱིན་དང་གཡོན་གདན་ལ་བརྟེན་པས་པདྨ་དཀར་པོའི་སྡོང་བུ་འཛིན་པ།  རལ་པའི་ཐོར་ཚུགས་ལ་བཅོམ་ལྡན་འདས་འོད་དཔག་ཏུ་མེད་པ་བཞུགས་ཤིང་།  རི་དྭགས་ཀྱི་

པགས་པས་ཕྲག་པ་གཡོན་པ་བཀབ་པ།  དར་དང་རིན་པོ་ཆེའི་རྒྱན་ཅན་གཡས་བརྐྱངས་པའི་རོལ་པའི་སྟབས་ཀྱིས་བཞུགས་པ།  དེའི་དྲུང་དུ་ཁྲོ་རྒྱལ་རྟ་མགྲིན་དམར་པོ་བསྐལ་པའི་མེ་ལྟར་གཟི་བརྗིད་
འབར་བ།  དབུའི་གཙུག་ན་རྟ་མགོ་ལྗང་གུ་རྟ་སྐད་འཚེར་ཞིང་།  ཕྱག་གཡས་ཕྱག་འཚལ་བ་དང་གཡོན་པས་བེ་ཅོན་དཀར་པོ་འཛིན་པ་དང་བཅས་པའོ།   །དེའི་དཔྲལ་བར་སོགས།  ཨ་རོ་ལི་ཀྲ་བདུན་གྱིས་བརྟན་པར་བྱ།  
སྙིང་གར་ས་བོན་དང་སྔགས་ཕྲེང་དམིགས་ལ།  ན་མོ་ཨཱཪྻ་ཨ་ཝ་ལོ་ཀི་ཏེ་ཤྭ་ར་ཡ།  བོ་དྷི་སཏྭཱ་ཡ།  མ་ཧཱ་སཏྭཱ་ཡ།  མ་ཧཱ་ཀཱ་རུ་ཎི་ཀཱ་ཡ།  ཀཱ་རུ་ཎེ་ཀཱ་རུ་ཎེ།  མ་ཧཱ་ཀཱ་རུ་ཎ།  པྲ་ཏིཥྛི་ཏེ་ཀཱ་རུ་ཎཱ་ཡ་སྭཱ་ཧཱ།  ཞེས་དང་།  ཨོཾ་
མ་ཎི་པདྨེ་ཧཱུྃ།  ཞེས་བཟླ།  སྤྱན་གཟིགས་ཀྱི་མཚན་དང་ཟ་མ་ཏོག་བཀོད་པ་སོགས་བཀླག་འདིས་འཇིགས་པ་དང་སྡུག་བསྔལ་ཐམས་ཅད་ཞི།  སྙིང་རྗེ་འཕེལ་ཞིང་ཐམས་ཅད་མཐུན་པ་དང་དོན་ཐམས་ཅད་འགྲུབ་བོ།  ༈  །
ཕྱག་རྡོར་ནི།  ཉི་མ་ལ་གནས་པའི་ཧཱུྃ་མཐིང་ནག་ཡོངས་སུ་གྱུར་པ་ལས་རྡོ་རྗེ་སྲུང་བའི་འཁོར་ལོའི་དབུས་སུ་ཕྱག་ན་རྡོ་རྗེ་ཞི་བ་སྔོན་པོ་རིན་པོ་ཆེའི་པྲོག་ཞུ་ཅན།  མི་བསྐྱོད་པ་གཙོ་བོར་གྱུར་པའི་རིགས་ལྔས་དབུ་ལ་བརྒྱན་པ།  
ཕྱག་གཡས་ཐུགས་ཀར་འབར་བའི་རྡོ་རྗེ་གསོར་བའི་ཚུལ་དང་།  གཡོན་གདན་ལ་བརྟེན་པའམ་སྡིགས་མཛུབ་མཛད་པ།  ན་བཟའ་མཆོག་དང་རྒྱན་ཐམས་ཅད་ཀྱིས་བརྒྱན་པ།  རབ་ཏུ་བཞད་ཅིང་རོལ་པའི་སྟབས་ཀྱིས་

བཞུགས་པ།  ཟླ་བའི་འོད་ཀྱི་རྒྱབ་ཡོལ་ཅན།  དེའི་དྲུང་དུ་བདུད་རྩི་འཁྱིལ་པ་ལྗང་གུ་ཁྲོ་བོའི་ཆ་བྱད་རྫོགས་ཤིང་དགྲ་སཏྭ་འཛིན་པ་དང་བཅས་པའོ།   །དེའི་དཔྲལ་བར་སོགས།  ཧཱུྃ་བཛྲ་བིད་སྭཱ་ཧཱ།  བདུན་གྱིས་བརྟན་
པར་བྱ།  སྔགས་ཕྲེང་ས་བོན་ལ་དམིགས་ནས།  ན་མོ་བཛྲ་པཱ་ཎ་ཡེ།  མ་ཧཱ་བཛྲ་པྲ་ཏིཥྛི་ཏཱ་ཡ།  སརྦ་ཏ་ཐཱ་ག་ཏ་ཤཱ་རི་རཱནྟཏྒ་ཏཱ་ཡ།  བཛྲ་ཤཱ་རཱི་རཾ་མེ་ཀུ་རུ་བཛྲ་ཨ་དྷིཥྛ་ན་སྭཱ་ཧཱ།  ཞེས་དང་།  མཚན་བརྒྱ་རྩ་བརྒྱད་
སོགས་ལས་གསུངས་པ།  ཨོཾ་བཛྲ་ཙཎྚ་སརྦ་དུཥྚཱཾ་ཏ་ཀ་ཧ་ན་ད་ཧ་པ་ཙ་ཧཱུྃ་ཕཊ།  ཞེས་ཕན་ཡོན་བསམ་གྱིས་མི་ཁྱབ་པ་དང་ལྡན་པའི་གསང་སྔགས་རྒྱལ་པོའང་བཟླ།  ཕྱག་རྡོར་མཚན་བརྒྱ་དང་དེ་བཞིན་གཤེགས་པའི་
གསང་ཆེན་མདོ་བཀླག་ཡང་ན་མཚན་བརྒྱད་ཀྱི་བསྟོད་པ་བྱ།  འདིས་བགེགས་དང་བར་ཆད་ཐམས་ཅད་ཞི།  མཐུ་སྟོབས་རྒྱས།  སྔགས་འགྲུབ།  བཀྲ་ཤིས་པར་བྱེད་དོ།   ༈  །ཀུན་ཏུ་བཟང་པོ་ནི།  སྭྃ་ཡིག་
ཡོངས་སུ་གྱུར་པ་ལས་ཀུན་ཏུ་བཟང་པོ་སྐུ་མདོག་དམར་པོ།  གཡས་གང་བའི་བུམ་པ་ཐུགས་ཀར་གཏོད་ཅིང་།  གཡོན་པདྨ་དཀར་པོ་དང་ཉི་མ་བསྣམས་པ།  ཁྲོ་བོ་ཊཱཀྐི་རཱ་ཛ་དང་བཅས་པ་དར་དང་རིན་པོ་ཆེ་མན་ནམ་
སྙིང་སྐབས་འདྲ།  ཨོཾ་སྭཱྃ་ཧྲཱིཿཀ་ཡ་སྭཱ་ཧཱ།  བདུན་གྱིས་བརྟན་པར་བྱ།  ཐུགས་ཀར་ས་བོན་སྔགས་ཕྲེང་དམིགས་ལ།  ན་མ་སྟྲཻ་ཡ་དྷཱི་ཀཱ་ནཱཾ།  ཏ་ཐཱ་ག་ཏཱ་ནཱཾ།  ཨོཾ་ཨ་སྟ་བ་ར་བྷོ་གི་སྭཱ་ཧཱ།  ཞེས་དམ་ཚིག་གསུམ་

བཀོད་པའི་རྒྱུད་ལས་འཕགས་པ་ཀུན་ཏུ་བཟང་པོའི་སྔགས་འདི་བཀླགས་པས་ཀུན་ཏུ་བཟང་པོའི་སྤྱོད་པ་ལས་ཕྱིར་མི་ལྡོག་པར་བྱིན་གྱིས་རློབ་པར་འགྱུར་བར་གསུངས་པ་ཡིན་ཏེ་ཅི་ནུས་སུ་བཟླའོ།   །
གཞན་ཡང་།  ཨོཾ་ས་མནྟ་བྷ་དྲ་སྭྃ་སྭཱ་ཧཱ།  ཞེས་པའང་ཅི་རིགས་བཟླ།  ཀུན་བཟང་མཚན་བརྒྱ་དང་ཕལ་ཆེན།  གསེར་འོད་དམ་པ་སོགས་བཀླག་འདིས་སྨོན་ལམ་ཐམས་ཅད་འགྲུབ།  གཟུགས་མཛེས་པ་དང་ཡེ་
ཤེས་སོགས་མཆོག་གི་སྐལ་བ་བཟང་པོར་བྱེད་པ་དང་།  ཀུན་ཏུ་བཟང་པོའི་སྤྱོད་པ་ལས་ཕྱིར་མི་ལྡོག་པར་བྱིན་གྱིས་རློབ་པར་འགྱུར་རོ།  ༈  །འཇམ་དཔལ་ནི།  དྷཱིཿལས་འཕགས་པ་འཇམ་དཔལ་གུར་གུམ་གཞོན་
ནུའི་མདོག་ཅན།  ཕྱག་གཉིས་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་ཅིང་།  ཕྱག་གཡོན་པོ་ཏིས་མཚན་པའི་ཨུཏྤ་ལའི་སྡོང་བུ་འཛིན་པ།  རོལ་པའི་སྟབས་ཀྱིས་བཞུགས་ཤིང་མི་བསྐྱོད་པས་དབུ་ལ་སྤྲས་པ།  
ཟུར་ཕུད་ལྔ་པ་རལ་བའི་ཐོར་ཚུགས་ཅན།  དར་དང་རིན་པོ་ཆེས་བརྒྱན་པ།  ཞབས་ཀྱི་དྲུང་ན་གཤིན་རྗེ་གཤེད་མཐིང་ནག་ཐོད་པའི་ཕྲེང་བ་ཅན།  གཡས་འཇམ་དཔལ་གྱི་ཞབས་ལ་བརྟེན་པའམ་ཕྱག་འཚལ་བ།  
གཡོན་ཐོ་བར་ཉི་ཤུ་པ་འཛིན་ཅིང་ཁྲོ་བོའི་ཆ་བྱད་ཡོངས་སུ་རྫོགས་པ་དང་བཅས་པའོ།   །དེའི་དཔྲལ་བར་སོགས།  ཨ་ར་པ་ཙ་ན།  ལན་བདུན་གྱིས་བརྟན་པར་བྱ།  སྔགས་ནི།  ན་མཿས་མནྟ་བུདྡྷཱ་ནཱཾ།  ཨོཾ་ར་ར་

སྨ་ར་སྨ་ར།  ཨ་པྲ་ཏི་ཧ་ཏ་ཤཱ་ས་ན་ནཱཾ།  ཀུ་མཱ་ར་རཱུ་པ་དྷ་རི་ཎེ་ཧཱུྃ་ཧཱུྃ་ཕཊ་སྭཱ་ཧཱ།  ཞེས་འཇམ་དཔལ་རྩ་རྒྱུད་ལས་གསུངས་པ་དང་།  ཨོཾ་དྷརྨ་དྷཱ་ཏུ་ཝཱ་གཱི་ཤྭ་རི་མུཾ་སྭཱ་ཧཱ།  ཞེས་འཇམ་དཔལ་དཔའ་བོ་གཅིག་གྲུབ་
ལས་གསུངས་པའི་ཆོས་དབྱིངས་གསུང་གི་དབང་ཕྱུག་གི་སྔགས་འདི་ཡང་བཟླ།  ཐུན་མཚམས་འཇམ་དཔལ་གནས་པ་ཞེས་པའི་མདོ་དང་།  མཚན་བརྗོད་དང་མཚན་བརྒྱ་རྩ་བརྒྱད་པ་སོགས་བཀླག་གོ།  འདིས་
ཤེས་རབ་འཕེལ།  ཕུན་སུམ་ཚོགས་པ་དང་སྙན་པ་འཕེལ།  ཉམས་རྟོགས་ཡེ་ཤེས་རྒྱས།  དངོས་གྲུབ་ཐམས་ཅད་ཐོབ་པར་འགྱུར་རོ།   །དེའང་ཐོག་མར་མདུན་དུ་སྐུ་རྟེན་ཡོད་ན་དགྲམ།  མེད་ན་མཎྜལ་ལ་ཚོམ་
བུ་བཀོད་པ་དམིགས་རྟེན་བྱས་ཏེ་ཉེ་སྲས་སོ་སོའི་མངོན་རྟོགས་ལྟར་གསལ་ལ།  མོས་གུས་ཀྱི་ཤུགས་དྲགས་པོ་བསྐྱེད་དེ་མཚན་ནས་བརྗོད་ཅིང་།  ཐུན་མཐར་མཆོད་པ་སྣ་ཚོགས་དང་མཎྜལ་ཕུལ།  དེ་ལྟ་བུའི་མཚན་
འབུམ་ཕྲག་གི་བར་དུ་ཅི་འགྲུབ་བྱ།  མཐར་རང་ལ་བསྟིམས་ནས་ཐུན་བསྡུ།  དེ་རྗེས་སྦྱོར་དངོས་རྗེས་གསུམ་ཚང་བའི་ཆོ་གའི་འགྲོས་ཀྱིས་རང་ལྷའི་གསལ་སྣང་ལ་གནས་པས་སྔགས་ཚན་པ་གཉིས་པོ་འབུམ་ཕྲག་
ལ་སོགས་ཅི་ནུས་བཟླ།  ཐུན་མཚམས་སུ་སོ་སོའི་མཚན་བརྒྱ་རྩ་བརྒྱད་པ་དང་།  ཉེ་སྲས་ཀྱི་རྟོགས་པ་སོགས་བཀླགས་ལ་གུས་པ་བསྐྱེད།  སེམས་ཅན་མཐའ་ཡས་ལ་དམིགས་པའི་སྙིང་རྗེ་ཆེན་པོས་སྲས་བཅས་

རྒྱལ་བའི་རྣམ་ཐར་ཟབ་མོ་ལ་རྒྱལ་སྲས་སེམས་དཔའ་བརྒྱད་ཀྱིས་ཇི་ལྟར་བསླབ་པ་ལྟར་བདག་ཀྱང་བསླབ་པར་བྱའོ།  །དེ་ལྟར་སློབ་ནུས་པ་དང་དེ་ལས་ཕྱིར་མི་ལྡོག་པར་ཡོན་ཏན་ཡོངས་སུ་རྫོགས་
པར་བྱིན་གྱིས་བརླབ་ཏུ་གསོལ་སྙམ་པས་གསོལ་བ་གདབ་ན་གནས་སྐབས་དང་མཐར་ཐུག་གི་དོན་ཐམས་ཅད་ཡིད་བཞིན་དུ་འགྲུབ་པར་འགྱུར་རོ།  །འདི་ནི་སྒྲུབ་ཐབས་རྙིང་པ་རྣམས་ལ་གསལ་བྱེད་དང་བཅས་ཏེ་མི་
ཕམ་པས་སྦྱར་བའི་དགེ་བས་འགྲོ་ཀུན་རྒྱལ་བའི་འབྱོར་པ་མཆོག་ཐོབ་པར་གྱུར་ཅིག་གུ།།  ༈  །།ཉེ་སྲས་བརྒྱད་ཀྱི་ཕྱག་བསྟོད་བྱིན་རླབས་གཏེར་ཆེན་བཞུགས།  སངས་རྒྱས་སྐུ་ལྔའི་བདག་ཉིད་ཅན།  །
ཁྱབ་བདག་ཡེ་ཤེས་ལྔ་ཡི་བདག །ཡེ་ཤེས་སྐུ་སྟེ་རང་བྱུང་བ།  །འཇམ་དཔལ་གཞོན་ནུ་ཁྱེད་ལ་འདུད།  །བྱམས་དང་སྙིང་རྗེའི་དཀྱིལ་འཁོར་ཅན།  །དཔལ་ལྡན་པདྨ་གར་གྱི་བདག །བྱེད་པོ་སེམས་ཅན་ཀུན་དོན་
བྱེད།  །སྤྱན་རས་གཟིགས་དབང་ཁྱེད་ལ་འདུད།  །རྡོ་རྗེ་འཆང་བ་ཀུན་གྱི་རྗེ།  །སངས་རྒྱས་ཀུན་གྱི་ཐུགས་ཆེ་བ།  །སྟོབས་ཆེན་ཕ་རོལ་གནོན་པ་པོ།  །ཕྱག་ན་རྡོ་རྗེ་ཁྱེད་ལ་འདུད།  །ནམ་མཁའི་ལམ་ལ་རབ་གནས་
པ།  །ཡིད་བཞིན་ནོར་བུ་ཆེན་པོ་འཆང་།  །རྡོ་རྗེ་རིན་ཆེན་དབང་བསྐུར་དཔལ།  །ནམ་མཁའི་སྙིང་པོ་ཁྱེད་ལ་འདུད།  །རིན་ཆེན་ཀུན་བདག་དབང་ཕྱུག་སྟེ།  །ཁྱབ་བདག་རིན་ཆེན་ཀུན་གྱི་མཆོག །སེམས་ཅན་ཀུན་

ཡིད་ཚིམ་པར་བྱེད།  །ས་ཡི་སྙིང་པོ་ཁྱེད་ལ་འདུད།  །གསུམ་སེལ་མཐའ་ལས་གྲོལ་གསུམ་ཐོབ།  །སྒྲིབ་པ་ཀུན་ལས་ངེས་པར་གྲོལ།  །མཁའ་ལྟར་མཉམ་པ་ཉིད་ལ་གནས།  །སྒྲིབ་པ་རྣམ་སེལ་ཁྱེད་ལ་འདུད།  །
བྱམས་ཆེན་རང་བཞིན་དཔག་ཏུ་མེད།  །མགོན་པོ་སེམས་ཅན་ཀུན་གྱི་མཆོག །སེམས་ཅན་ཐམས་ཅད་རབ་གྲོལ་བྱེད།  །བྱམས་པ་མགོན་པོ་ཁྱེད་ལ་འདུད།  །མཁས་པ་ཆེན་པོ་ཐབས་ཆེ་བ།  །སྨོན་ལམ་ཡེ་ཤེས་
རྒྱ་མཚོ་སྟེ།  །སངས་རྒྱས་སྲས་པོ་དམ་པའི་མཆོག །ཀུན་ཏུ་བཟང་པོ་ཁྱེད་ལ་འདུད།  །སངས་རྒྱས་ཀུན་གྱི་རང་བཞིན་འཆང་།  །དུས་གསུམ་སངས་རྒྱས་ལས་བྱེད་པ།  །བྱང་ཆུབ་སེམས་དཔའི་མཆོག་བརྒྱད་
ལ།  །སྒོ་གསུམ་གུས་པས་ཕྱག་འཚལ་བསྟོད།  །འདི་ནས་བྱང་ཆུབ་སྙིང་པོའི་བར།  །རྒྱལ་སྲས་བརྒྱད་ཀྱིས་རྗེས་བཟུང་ནས།  །མགོན་པོ་ཁྱེད་རྣམས་དང་མཚུངས་པའི།  །ཡོན་ཏན་བསམ་མི་ཁྱབ་ཐོབ་ཤོག །
ཅེས་པའང་བསྟོད་པ་གླུར་བླང་གི་རྒྱུད་ཀྱི་རྡོ་རྗེའི་ཚིག་ལས་དྲངས་ཏེ་ལུང་དུ་བཏུས་པ་ཤིན་ཏུ་བྱིན་རླབས་ཆེ་བ་དྷཱི་མིང་པས་སོ།  །མངྒ་ལཾ།  ༈  །རིགས་གསུམ་མགོན་པོའི་ཕྱག་བསྟོད་རིན་པོ་ཆེ་བཞུགས་
སོ།  །ཨོཾ།  མཆོག་སྦྱིན་རྡོ་རྗེ་མཆོག་ཁྱོད་འདུད།  །ཡང་དག་མཐར་གྱུར་ཁྱོད་ལ་འདུད།  །སྟོང་ཉིད་སྙིང་པོ་ཁྱོད་ལ་འདུད།  །སངས་རྒྱས་བྱང་ཆུབ་ཁྱོད་ལ་འདུད།  །སངས་རྒྱས་ཆགས་པ་ཁྱོད་ལ་འདུད།  །

སངས་རྒྱས་འདོད་ལ་ཕྱག་འཚལ་འདུད།  །སངས་རྒྱས་དགྱེས་པ་ཁྱོད་ལ་འདུད།  །སངས་རྒྱས་རོལ་ལ་ཕྱག་འཚལ་འདུད།  །སངས་རྒྱས་འཛུམ་པ་ཁྱོད་ལ་འདུད།  །སངས་རྒྱས་བཞད་ལ་
ཕྱག་འཚལ་འདུད།  །སངས་རྒྱས་གསུང་ཉིད་ཁྱོད་ལ་འདུད།  །སངས་རྒྱས་ཐུགས་ལ་ཕྱག་འཚལ་འདུད།  །མེད་པ་ལས་བྱུང་ཁྱོད་ལ་འདུད།  །སངས་རྒྱས་འབྱུང་བ་ཁྱོད་ལ་འདུད།  །ནམ་མཁའ་ལས་བྱུང་
ད་ལ་འདུད།  །ཡེ་ཤེས་ལས་བྱུང་ཁྱོད་ལ་འདུད།  །སྒྱུ་འཕྲུལ་དྲྭ་བ་ཁྱོད་ལ་འདུད།  །སངས་རྒྱས་རོལ་སྟོན་ཁྱོད་ལ་འདུད།  །ཐམས་ཅད་ཐམས་ཅད་ཁྱོད་ལ་འདུད།  །ཡེ་ཤེས་སྐུ་ཉིད་ཁྱོད་ལ་འདུད།  །
འཕགས་པ་འཇམ་དཔལ་གྱི་བསྟོད་པའི་རྒྱལ་པོ་འདུད་ཉི་ཤུ་འཇམ་དཔལ་སྒྱུ་འཕྲུལ་དྲྭ་བའི་བསྟོད་པ་གླུར་བླང་གི་རྒྱུད་ལས་བྱུང་བའི་སྙིང་པོའོ།  ༈  །ཨོཾ།  མཚན་དང་དཔེ་བྱད་བརྒྱན་པའི་སྐུ།  །འཇིག་རྟེན་
འཇིག་རྟེན་འདས་པ་ཡི།  །ཆོས་ཀྱི་ལོངས་སྤྱོད་ཇི་སྙེད་པ།  །རྫོགས་པར་ལོངས་སྤྱོད་མཛད་ཕྱག་འཚལ།  །གང་ལ་མཁོ་བ་དེའི་གཙོ་བོ།  །འདྲེན་པ་གཟུགས་བརྙན་དུ་མ་འཆང་།  །སྣ་ཚོགས་རྫུ་འཕྲུལ་མཛད་
པའི་སྐུ།  །བདེ་བ་ཆེ་ལ་ཕྱག་འཚལ་ལོ།  །མི་འགྱུར་རྣམ་དག་བྱང་ཆུབ་ལམ།  །བྱང་ཆུབ་ཕྱོགས་ཆོས་སུམ་ཅུ་བདུན།  །སྟོབས་དང་མི་འཇིགས་བརྩོན་མཛད་པ།  །ཆོས་རྣམས་ལྷུན་གྲུབ་སྐུ་ཕྱག་འཚལ།  །

རྣམ་དག་རྒྱ་མཚོ་ལྡན་རྣམས་ལ།  །ཐུགས་རྗེ་རྒྱ་མཚོ་རྒྱུན་བྱུང་ནས།  །ཞིང་ཁམས་རྒྱ་མཚོ་སྤྱོད་མཛད་པའི།  །མགོན་པོ་སྤྱན་རས་གཟིགས་ཕྱག་འཚལ།  །སྤྱན་རས་གཟིགས་ཀྱི་བསྟོད་པ་རྩ་རྒྱུད་པདྨ་དྲྭ་བ་ལས་
སོ།  །ལེགས་སོ་ལེགས་སོ་སྟོན་པ་ཁྱོད།  །ལས་དང་ཉོན་མོངས་འགགས་པར་བྱེད།  །སྡུག་བསྔལ་ཆེན་པོ་བདེ་བར་འདྲེན།  །ཆོས་ཀྱི་ཁམས་རྣམས་སད་པར་བྱེད།  །ལུས་ངག་ཡིད་གསུམ་བདེ་བ་ཡི།  །
སྒྲ་ཡི་དབྱངས་ཀྱིས་དག་པར་བྱེད།  །བདེ་བའི་གནས་ནས་བདེ་བའི་ལམ།  །བདེ་བའི་འབྲས་བུ་བླ་ན་མེད།  །ཨེ་མ་ཧོ་བདེ་བའི་སྐུ་ཆེན་པོ།  །ཨེ་མ་ཧོ་བདེ་བའི་གསང་སྔགས་ཆེ།  །ཨེ་མ་ཧོ་བདེ་བའི་གནས་ན་
གནས།  །ཨེ་མ་ཧོ་བདེ་བ་འཛད་པ་མེད།  །དེ་ལ་རྟག་ཏུ་འདུད་ཕྱག་འཚལ།  །རི་རབ་ཀྱི་རྡུལ་དང་མཉམ་པའི་མཁའ་འགྲོ་མ་རྣམས་ཀྱིས་རྡོ་རྗེའི་གླུས་བསྟོད་པ་ཐུགས་རྗེ་ཆེན་པོ་རྒྱལ་བ་རྒྱ་མཚོའི་པདྨ་ཟབ་པ་ལོ་
ཆེན་འགྱུར་ལས་ཁོལ་དུ་ཕྱུང་བའོ།  ༈  །ཨོཾ།  བཅོམ་ལྡན་མགོན་པོ་རྡོ་རྗེ་འཛིན།  །ཁྱོད་ནི་གླང་པོའི་རྣ་བ་ཅན།  །ཁྱོད་ནི་སེང་གེའི་ལྟ་སྟངས་ཅན།  །ཁྱོད་ནི་བཟང་པོའི་རྒྱན་དང་ལྡན།  །ཁྱོད་ནི་རྣམ་པར་གནོན་པ་
ཡིན།  །ཁྱོད་ནི་རིན་ཆེན་འབྱུང་གནས་གཙོ།  །ཁྱོད་ནི་བདེན་པའི་སྤྲིན་ཉིད་ཡིན།  །ཁྱོད་ནི་གཟུགས་སྡུག་ཡིད་འཕྲོག་ཡིན།  །ཁྱོད་ནི་འཇོམས་པ་ཅིར་ཡང་སྣང་།  །ཁྱོད་ནི་མེ་ལྕེ་འབར་བ་ཅན།  །ཁྱོད་ནི་བརྟན་

པའི་ས་ཡང་ཡིན།  །ཁྱོད་ནི་ཆུ་བོའི་གཞུང་ཡང་ཡིན།  །ཁྱོད་ནི་འཐོར་བྱེད་རླུང་ཡང་ཡིན།  །ཁྱོད་ནི་གནས་ལ་སྐྱོ་བ་མེད།  །ཁྱོད་ནི་ཕ་ལྟར་སློབ་པ་ཡིན།  །ཁྱོད་ནི་མ་ལྟར་སློབ་པ་ཡིན།  །
ཁྱོད་ནི་ཡིད་བཞིན་ནོར་བུ་སྟེ།  །ཁྱོད་ཀྱི་སྐུ་ནི་མཛེས་པར་ལྡན།  །རྒྱ་མཚོ་བླ་ན་མེད་པ་སྟེ།  །བསྟོད་པའི་མཆོག་ཏུ་གྱུར་པའོ།  །རིག་པ་མཆོག་གི་རྒྱུད་ལས་ཕྱག་ན་རྡོ་རྗེའི་མཚན་བརྒྱད་པ་ཕན་ཡོན་དང་
བཅས་པ་གསུངས་པ་དང་།  དེ་བརྒྱད་གཞིར་བཞག་སྟེ།  སྦྱོང་རྒྱུད་ལས་ཀོ་ཊ་ཀྵ་སོགས་བསྒྱུར་བའི་མཚན་བཅུ་ཕར་ཕྱིན་བཅུ་དང་སྦྱར་བ་དང་།  གཉིས་མེད་རྣམ་རྒྱལ་ལས་དེ་བཅུ་ཡི་སྟེང་དུ་གཉིས་བསྣན་
ཏེ་བཅུ་གཉིས་གསུངས་པ་དང་།  ཡང་མཉམ་སྦྱོར་རྒྱུད་ན་ཀོ་ཊ་ཀྵ་སོགས་མཚན་ཕན་ཡོན་བཅས་གསུངས་པ་དང་།  རྒྱུད་གཞན་ན་ཕྱག་རྡོར་མཚན་ཉེར་གཅིག་ཅེས་ཀྱང་ཡོད་པས།  འདིར་ཕྱོགས་གཅིག་ཏུ་མི་ཕམ་
འཇམ་དཔལ་རྡོ་རྗེས་བསྡེབས་ནས་བཀོད་པ་སྟེ།  རིགས་གསུམ་མགོན་པོའི་ཕྱག་འཚལ་བསྟོད་པའི་རྒྱལ་པོ་འདི་གསུམ་འཕར་བ་ཞེས་པ་ལྕགས་གླང་གི་ལོར་ས་ག་ཟླ་བའི་ཉ་ལ་ཞེ་འཛོང་བཀྲ་ཤིས་ཆོས་གླིང་དུ་
ཡི་གེར་སྤེལ་བ་དགེ་ལེགས་སུ་གྱུར་ཅིག།  །།དེ་ཡང་སངས་རྒྱས་མཉམ་སྦྱོར་གྱི་རྒྱུད་ལས།  ཕྱག་ན་རྡོ་རྗེ་རང་དོན་གྱི།  །མཚན་འདི་རྣམས་ནི་གང་བརྗོད་པ།  །དེ་ལ་རྒྱལ་པོ་རྡོ་རྗེ་འཛིན།  །བྲན་བཞིན་

དངོས་གྲུབ་སྟེར་བར་འགྱུར།  །རྒྱལ་སྲིད་དང་ནི་ལོངས་སྤྱོད་དང་།  །གཏེར་གྱི་རྣམས་ཀྱང་ལྷག་པར་སྟེར།  །དགོས་པ་ཐམས་ཅད་བྱེད་པར་འགྱུར།  །དེ་བཞིན་དགྲ་ཡང་མེད་པར་བྱེད།  །ཅེས་སོགས་གསུངས་
ཤིང་།  །རིག་པ་མཆོག་གི་ཆོ་ག་རྒྱས་པ་ལས།  །ཕྱག་ན་རྡོ་རྗེ་ཁྱོད་ཀྱི་མཚན་བརྒྱད་པོ་གསང་སྔགས་ཀྱི་འཁོར་དང་བཅས་པ་ཐོས་ན།  མཚམས་མེད་པ་ལྔ་བྱེད་པ་ཡང་སྡིག་པ་བྱང་བར་འགྱུར།  ལག་ན་རྡོ་རྗེ་
མཐོང་ཞིང་བགེགས་དང་ལོག་འདྲེན་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་འབྱེར་བར་འགྱུར།  གང་ཐོས་ན་ཚངས་པར་མ་སྤྱོད་པ་ཡང་ཚངས་པར་སྤྱོད་པར་འགྱུར།  ཐུབ་པར་མ་བྱས་པ་ཡང་ཐུབ་པར་བྱས་
པར་འགྱུར།  བསྙུང་བ་མ་བྱས་པ་ཡང་བསྙུང་བ་བྱས་པར་འགྱུར།  དགེ་སྦྱོང་མ་ཡིན་པ་ཡང་དགེ་སྦྱོང་གི་ཁྲུས་དང་ལྡན་པར་འགྱུར།  སངས་རྒྱས་བྱང་སེམས་ཐམས་ཅད་བསྲུང་ཞིང་ལས་ཀྱི་དངོས་གྲུབ་ཀྱང་
སྩོལ་ལོ།  །འདི་ཐོས་པས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བདུན་གྱི་བར་དུ་སེམས་ཅན་དམྱལ་བར་མི་སྐྱེ།  འཆི་བའི་ཚེ་སངས་རྒྱས་བྱང་སེམས་ཐམས་ཅད་མདུན་ན་བཞུགས་ཤིང་ཆོས་བསྟན་ནས་དགའ་
ལྡན་གྱི་ལྷ་རྣམས་སུ་སྐྱེས་ཏེ་བྱང་ཆུབ་སེམས་དཔའ་ཆེན་པོ་རྣམས་དང་ཐབས་གཅིག་གནས་པར་འགྱུར་རོ།  །འདི་བཀླགས་ན་གསང་བའི་བདག་པོ་དགྱེས་ནས་དངོས་གྲུབ་སྩོལ་ལ་བགེགས་ཐམས་ཅད་མེད་པར་འགྱུར་

རོ།  །ལྷ་རྣམས་ཀྱང་དགའ་ནས་དངོས་གྲུབ་མྱུར་དུ་སྩོལ་ལོ།  །ཉལ་བའི་ཚེ་བཀླགས་ན་རྨི་ལམ་ངན་པ་མི་མཐོང་ངོ་།  །སྐུ་གདུང་དང་བཅས་པའི་མཆོད་རྟེན་གྱི་དྲུང་དུ་བཟླས་ན་སྡིག་པ་ཐམས་ཅད་
ལས་གྲོལ་ལོ།  །མཚམས་མེད་པ་ལྔ་བགྱིས་པ་ཡང་བསྐལ་པ་བཟང་པོར་བྱང་ཆུབ་སེམས་དཔར་འགྱུར་རོ།  །ཞེས་དང་།  རྒྱུད་ཀྱི་རྒྱལ་པོ་དཔལ་ཡེ་ཤེས་ཐིག་ལེ་ལས།  ཕྱག་ན་རྡོ་རྗེ་མགོན་ཆེན་པོ།  །རྡོ་རྗེ་འཛིན་པ་
ཀུན་གྱི་བདག །མཐའ་ཡས་པ་ཡི་འཇིག་རྟེན་ཁམས།  །སྐྱེ་དང་འཇིག་པའི་རྒྱུ་ཡིན་ནོ།  །དེ་ལ་སྐྱེ་བ་གང་ཡང་མེད།  །རང་བྱུང་མཆོག་གི་དབང་ཕྱུག་གོ།  དེ་ཡི་ཕྱག་གི་རྡོ་རྗེ་ནི།  །ཡེ་ཤེས་བཅུ་གཉིས་སྐྱེ་བ་
མེད།  །ཐོག་མ་ཡི་ནི་རྭ་ལྔ་ལས།  །དེ་བཞིན་གཤེགས་པ་ལྔ་འབྱུང་ངོ་།  །མཐའ་ནས་འབྱུང་བ་ཆེན་པོ་ལྔ།  །དབུས་ནས་འགྲོ་བ་རིགས་དྲུག་བྱུང་།  །ལྟ་བ་ཀུན་ནི་བསྲུང་དོན་ཕྱིར།  །སྣ་ཚོགས་པ་ཡི་གཟུགས་སུ་
སྤྱོད།  །ལ་ལར་རྡོ་རྗེ་འཛིན་པ་དང་།  །ལ་ལར་སངས་རྒྱས་ཀྱི་ནི་གཟུགས།  །ལ་ལར་ཧེ་རུ་ཀ་ཡི་གཟུགས།  །ལ་ལར་དེ་བཞིན་གཤེགས་པ་དང་།  །ལ་ལར་བྱང་ཆུབ་སེམས་དཔའི་གཟུགས།  །ལ་ལར་ཉན་པ་ལྟ་
བུར་བཞུགས།  །ལ་ལར་འཆད་དོ་དགྱེས་པདྨ།  །ལ་ལར་ཀློག་པའི་ཚུལ་དུ་བཞུགས།  །ལ་ལར་རྒྱུད་དང་བསྟན་བཅོས་ནི།  །མཛད་པ་དང་ནི་ལ་ལར་འཛིན།  །མང་དུ་བརྗོད་ལྟ་ཅི་ཞིག་དགོས།  །དེ་སྟོན་ཕྱག་

ན་རྡོ་རྗེ་རྒྱལ།  །ཞེས་དང་།  རིག་པ་མཆོག་གི་རྒྱུད་ཆེན་པོ་ལས།  འབྱུང་པོའི་བདག་པོ་གང་གིས་དེ་བཞིན་གཤེགས་པ་འབུམ་ཕྲག་གངྒཱའི་ཀླུང་དགུ་བཅུ་རྩ་གཉིས་ཀྱི་བྱེ་མ་སྙེད་ལ་ཕྱག་བྱས་པ་བས།  གང་གིས་
རིག་པའི་རྒྱལ་པོ་ཆེན་པོའི་མཆོག་ལག་ན་རྡོ་རྗེ་ལ་ཡིད་ཀྱིས་ཕྱག་བྱས་པ་དེ་ནི་དེ་ཉིད་ལས་བསོད་ནམས་མང་དུ་བསྐྱེད་དོ།  །ཞེས་དང་།  ལག་ན་རྡོ་རྗེས་གསོལ་པ།  བཅོམ་ལྡན་འདས་བདག་གི་མིང་ཐོས་ནས་ཡིད་
ཀྱིས་ཀྱང་འཁུ་བའི་སེམས་པ་ནི།  ལྷ་དང་བཅས་པ་དང་།  ཚངས་པ་དང་བཅས་པ་དང་།  བདུད་དང་བཅས་པ་དང་།  དགེ་སྦྱོང་དང་བྲམ་ཟེའི་སྐྱེ་རྒུ་དང་བཅས་པའི་འཇིག་རྟེན་ན་མ་མཐོང་ངོ་།  །ཞེས་དང་།  བཅོམ་
ལྡན་འདས་ཀྱིས་བཀའ་བསྩལ་པ།  གྲོགས་པོ་དག་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་གང་གིས་འདི་ལྟར་ཡིད་ཀྱིས་ཕྱག་འཚལ་ན།  དེས་དེ་བཞིན་གཤེགས་པ་སྟོང་ཕྲག་དགུ་ལ་ཕྱག་
བྱས་པར་འགྱུར་རོ།  །ཞེས་དང་།  ལག་ན་རྡོ་རྗེས་གསུངས་པ།  གདོན་གང་དག་ངའི་མིང་ཐོས་ནས་མི་འབྲོས་པ་དེ་ལ་རྡོ་རྗེ་དྲག་པོས་སྤྱི་བོ་གཤག་པར་བྱའོ།  །ཞེས་སོགས་དང་རྒྱུད་རྣམས་ནས་རྒྱ་ཆེར་བསྔགས་
པ་ཚད་མེད་དོ།  །དེ་བཞིན་དུ་ཟ་མ་ཏོག་བཀོད་པའི་མདོ་ལས།  སྤྱན་རས་གཟིགས་ཀྱི་དབང་པོ་ནི་མགོན་མེད་པ་རྣམས་ཀྱི་མགོན།  སྐྱབས་མེད་པ་རྣམས་ཀྱི་སྐྱབས།  འཇིགས་ཤིང་སྐྲག་པ་རྣམས་ལ་མི་འཇིགས་

པ་སྦྱིན་པ།  མུན་པར་གྱུར་པ་རྣམས་ཀྱི་སྒྲོན་མེར་གྱུར་པ།  ཉི་མས་གདུང་བ་རྣམས་ཀྱི་གདུགས་སུ་གྱུར་པ།  ནད་ཀྱིས་བཏབ་པ་རྣམས་ཀྱི་སྨན།  །སྡུག་བསྔལ་བ་རྣམས་ཀྱི་ཕ་མ།  །བསྟིར་མེད་
པར་སྐྱེས་པ་རྣམས་ཀྱི་མྱ་ངན་ལས་འདས་པར་སྟོན་པར་བྱེད་པ་སྟེ།  སྤྱན་རས་གཟིགས་ཀྱི་དབང་པོའི་མིང་དྲན་པ་དེ་དག་ནི་བདེ་བ་དང་ལྡན་པ་ཡིན་ནོ།  །དེ་དག་ནི་རྒ་ན་འཆི་བའི་སྡུག་བསྔལ་ལས་ཐར་ཏེ་འཁོར་བའི་
ཐ་མར་འགྱུར་ཞིང་བདེ་བ་ཅན་དུ་སྐྱེས་ནས་སྣང་བ་མཐའ་ཡས་ལས་ཆོས་ཉན་ཅིང་རྟག་ཏུ་དེ་ན་གནས་པར་འགྱུར་རོ།  །ཞེས་དང་།  དམ་པའི་ཆོས་པདྨ་དཀར་པོ་ལས།  སེམས་ཅན་ཚད་མེད་པ་གང་དག་སྡུག་
བསྔལ་མྱོང་བ་དང་།  མེ་ཆུ་དང་སྲིན་པོ་གཤེད་མ་གཅན་གཟན་སོགས་འཇིགས་པ་རྣམ་པ་སྣ་ཚོགས་ཀྱིས་མནར་བ་དེ་དག་གིས་སྤྱན་རས་གཟིགས་ཀྱི་མཚན་ཐོས་ན་འཇིགས་པ་དེ་ལས་ཐར་བར་འགྱུར་ཏེ།  
སྟོང་གསུམ་འདི་གནོད་སྦྱིན་དང་སྲིན་པོ་གཤེད་མའི་ཚོགས་ཀྱིས་གང་ནས་རྡོ་རྗེ་རི་རབ་ཀྱི་བར་དུ་འཐག་པར་བྱས་ཀྱང་སྤྱན་རས་གཟིགས་ཀྱི་དབང་པོའི་མཚན་དྲན་ན་བ་སྤུ་ཉག་མ་གཅིག་ཀྱང་གཡོ་མི་ནུས་པ་དང་།  
ལས་དང་ཉོན་མོངས་སྡུག་བསྔལ་དྲག་པོས་ཟིན་པ་རྣམས་ཀྱིས་མཚན་དྲན་པས་དེ་ལས་ངེས་པར་གྲོལ་བའི་བསྔགས་པ་རྒྱ་ཆེན་པོ་དང་།  གང་ཞིག་སངས་རྒྱས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་ལ་ཕྱག་

འཚལ་ཞིང་མཚན་འཛིན་པ་དང་།  སངས་རྒྱས་དེ་སྙེད་ཙམ་འཚོ་ཞིང་གཞེས་པ་ལ་ན་བཟའ་བསོད་སྙོམས་སོགས་ཡོ་བྱད་ཐམས་ཅད་ཀྱིས་མཆོད་པ་བྱས་པ་བས།  གང་ཞིག་ཐ་ན་སྤྱན་རས་གཟིགས་དབང་ཕྱུག་
ལ་ཕྱག་ལན་གཅིག་བྱས་པ་དང་མིང་འཛིན་པའི་བསོད་ནམས་མངོན་པར་འདུ་བྱེད་པ་གཉིས་མཉམ་སྟེ་ལྷག་པ་དང་འཕགས་པ་ཡང་མེད་དོ།  །མཚན་འཛིན་པ་དེའི་བསོད་ནམས་བསྐལ་པ་བྱེ་བ་ཁྲག་ཁྲིག་ཏུ་ཡང་
ཟད་པར་སླ་བ་མ་ཡིན་ཏེ།  དེ་ལྟར་བསོད་ནམས་དཔག་ཏུ་མེད་དེ།  སྤྱན་རས་གཟིགས་ནི་སངས་རྒྱས་ནས་ཕལ་པའི་བར་གྱི་གཟུགས་སྣ་ཚོགས་པ་གང་གིས་འདུལ་བ་ལ་དེ་ལྟར་སྣང་ཞིང་ཆོས་སྟོན་ཏེ།  
སེམས་ཅན་ཐམས་ཅད་ལ་མི་འཇིགས་པ་སྦྱིན་པ་ཡིན་པས་མི་མཇེད་འདི་ནའང་མི་འཇིགས་པ་སྦྱིན་པ་ཞེས་ཀུན་གྱིས་ཤེས་སོ།  །ཞེས་དང་།  ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོའི་མདོ་ལས།  བཅོམ་
ལྡན་འདས་སྤྱན་རས་གཟིགས་དབང་ཕྱུག་གི་མིང་ཙམ་ལ་རྟོགས་པ་གང་ལགས་པ་དེ་ཡང་བསམ་པ་ཐམས་ཅད་ཡོངས་སུ་རྫོགས་པར་འགྱུར།  ཞེས་སོགས་མདོ་རྒྱུད་རྣམས་ནས་བསྔགས་པ་ཚད་མེད་པ་
དང་།  དེ་བཞིན་དུ་ལྷའི་བུ་བློ་གྲོས་རབ་གནས་ཀྱིས་ཞུས་པའི་མདོ་ལས།  བདུད་སྡིག་ཅན་གྱིས་གསོལ་པ།  བཅོམ་ལྡན་འདས་སངས་རྒྱས་བྱེ་བ་ཕྲག་འབུམ་གྱི་མཚན་ཡོངས་སུ་བསྒྲགས་པ་ནི་མི་མངོན་

ལགས་ཀྱི།  འཇམ་དཔལ་གཞོན་ནུར་གྱུར་པ་གཅིག་པུའི་མིང་ནི་དེ་ལྟ་མ་ལགས་ཏེ།  འཇམ་དཔལ་གྱི་མིང་ཐོས་ནས་བདག་ཅག་འཇིགས་ཤིང་སྔངས་ནས་སྐྲག་སྟེ་འཆི་འཕོ་བ་སྙམ་དུ་
སེམས་སོ།  །བཅོམ་ལྡན་འདས་ཀྱིས་བཀའ་བསྩལ་པ།  སྡིག་ཅན་དེ་བཞིན་ཏེ་འཇམ་དཔལ་གཞོན་ནུར་གྱུར་པས་རྣམ་དབྱེ་མེད་པར་སེམས་ཅན་སྨིན་པའི་དོན་བྱས་པ་དང་བྱེད་པར་འགྱུར་བ་དེ་ལྟར་སངས་རྒྱས་བྱེ་
བ་ཕྲག་འབུམ་གྱིས་མ་མཛད་དོ།  །ཞེས་དང་།  མེ་ཏོག་གི་ཚོགས་ཀྱི་མདོ་ལས།  སངས་རྒྱས་དང་བྱང་སེམས་གཞན་གྱི་མཚན་བསྒྲགས་པ་བས།  སངས་རྒྱས་མི་འཁྲུགས་པ་དང་བྱང་ཆུབ་སེམས་དཔའ་འཇམ་
དཔལ་གྱི་མཚན་བསྒྲགས་པས་བདུད་ཆེས་སྐྲག་པར་གསུངས་པ་དང་།  འཇམ་དཔལ་ཞིང་གི་ཡོན་ཏན་བཀོད་པའི་མདོ་ལས།  གང་གིས་འཇམ་དཔལ་གཞོན་ནུར་གྱུར་པའི་མིང་ཐོས་པ་དེ་དག་གིས་ནི་སངས་རྒྱས་
མངོན་སུམ་མཐོང་བར་སྨྲའོ།  །ཞེས་དང་།  གང་གིས་སངས་རྒྱས་བྱེ་བ་ཁྲག་ཁྲིག་ཕྲག་འབུམ་གྱི་མཚན་བརྗོད་པ་བས་ནི་འཇམ་དཔལ་གཞོན་ནུར་གྱུར་པའི་མིང་བརྗོད་ན་འདི་ཉིད་དེ་བས་ཆེས་བསོད་ནམས་མང་དུ་
བསྐྱེད་དེ་འཇམ་དཔལ་གྱིས་བསྐལ་པ་རེ་རེར་ཡང་སེམས་ཅན་གྱི་དོན་བྱས་པ་དེ་སྙེད་དེ་བཞིན་གཤེགས་པ་དེ་སྙེད་ཀྱིས་མ་མཛད་པར་གསུངས་པ་དང་།  འཇམ་དཔལ་རྩ་བའི་རྟོགས་པ་ལས་ཕྱོགས་བཅུའི་འཇིག་རྟེན་

གྱི་ཁམས་ན་སངས་རྒྱས་བཅོམ་ལྡན་འདས་རྣམས་མ་གཏོགས་པ་འཇམ་དཔལ་གྱི་ཆེ་བ་སུས་ཀྱང་ཤེས་མི་ནུས་པར་གསུངས་ཤིང་།  ཁྱོད་ཀྱི་ཆེ་བ་འདི་ནི་ཡོངས་ཤེས་པ།  །འཇམ་ཞེས་བྱ་བར་རབ་ཤེས་སངས་རྒྱས་
ཡིན།  །འཇམ་དཔལ་ཞེས་བྱར་ཡོངས་སུ་བརྟགས་པ་ནི།  །ཁྱོད་ཀྱི་མིང་ནི་སྔོན་གྱི་རྒྱལ་བས་མཛད།  །ཁྱོད་ཀྱི་མིང་དུ་འདི་ལྟར་བཏགས་བྱས་པ།  །གཞན་དུ་མ་ཡེངས་རྩེ་གཅིག་ཡིད་དག་པས།  །འདས་དང་
མ་བྱོན་ད་ལྟའི་སངས་རྒྱས་ཀྱི།  །འཁོར་གྱི་ནང་དུ་ཁྱོད་ཀྱི་མིང་ནི་ཐོས།  །དེས་ནི་འདི་ལ་ཤིས་དང་ཞི་བ་ཐོབ།  །སྲིད་མཐར་བྱང་ཆུབ་མཆོག་ནི་ཁྱད་པར་ཐོབ།  །སྔགས་རྣམས་མ་ལུས་འགྲུབ་པར་འགྱུར་པ་དང་།  །
འགྲོ་བའི་སྐྱེ་གནས་མཆོག་ནི་རབ་ཐོབ་ཅིང་།  །རྟག་ཏུ་ཆོས་མཆོག་ལ་ནི་ཡང་དག་གནས།  །བགེགས་རྣམས་རྣམ་པར་སྤངས་ཤིང་གྲུབ་པ་ཐོབ།  །འདོད་པའི་སྔགས་རྣམས་མ་ལུས་འགྲུབ་པར་བྱེད།  །བྱང་ཆུབ་
ཤིང་དབང་དྲུང་དུ་མྱུར་དུ་འགྲོ།  །སོང་ནས་བྱང་ཆུབ་མཆོག་ནི་ཐོབ་པར་བྱེད།  །སོང་ནས་སེམས་ཅན་ཕན་ཕྱིར་དེར་འདུག་སྟེ།  །སངས་རྒྱས་བྱང་ཆུབ་འཁོར་ལོ་རབ་ཏུ་བསྐོར།  །དེ་ལྟར་རྒྱལ་བའི་གཙོ་བོས་ཡོན་
ཏན་གསུངས།  །འཇམ་དཔལ་ཞེས་ནི་ཁྱོད་ཀྱི་མིང་དྲན་པ།  །ཡོན་ཏན་བསམ་མི་ཁྱབ་ཅེས་རྒྱལ་བས་གསུངས།  །ཞེས་དང་།  བསྟོད་པ་གླུར་བླང་གི་ལེའུ་ལས།  དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་

ཀྱི་སྐུ་འཇམ་དཔལ་ཡོངས་སུ་དག་པར་གཟུང་བར་བྱའོ།  །ཞེས་དང་།  དེའི་རྒྱུད་ཕྱི་མ་ལས།  འཇམ་དཔལ་འདི་ནི་དཔལ་གྱུར་རྫོགས་པའི་སྐུ།  །ཐུན་མོང་མ་ཡིན་གཉིས་མེད་ཁྱབ་པའི་ཆོས།  །དུས་
གསུམ་མཉམ་རྫོགས་རྒྱལ་བ་ཀུན་གྱི་ཡབ།  །ཆོས་དབྱིངས་ཡུམ་ཉིད་སེམས་དཔའ་སྲས་མཆོག་སྟོན།  །ཅེས་གསུངས་ཏེ།  དེ་ལྟར་རིགས་གསུམ་སེམས་དཔའ་འདི་དག་ངོ་བོ་གདོད་ནས་སངས་རྒྱས་སུ་ཟིན་ཀྱང་
རྣམ་པ་ས་བཅུའི་སེམས་དཔའི་ཚུལ་དུ་འཁོར་བའི་མཐའ་ཇི་སྲིད་དུ་སེམས་ཅན་གྱི་དོན་མཛད་པ་རྒྱལ་བ་ཐམས་ཅད་ཀྱི་སྐུ་གསུང་ཐུགས་ཀྱི་བདག་ཉིད་མཁྱེན་བརྩེ་ནུས་པའི་ངོ་བོ་ཡིན་པས་འདི་དག་གི་མཚན་བཟུང་བ་
སོགས་བྱ་བ་བྱས་ན་ཕྱོགས་དུས་ཀྱིས་བསྡུས་པའི་སངས་རྒྱས་བྱང་སེམས་ཐམས་ཅད་ལ་བྱ་བ་བྱས་པར་འགྱུར་ཞིང་།  མཚན་གྱི་རྣམ་གྲངས་ཚད་མེད་ཀྱང་གཙོ་བོར་གྱུར་པའི་མཚན་དང་བསྟོད་པ་འདི་དག་རྒྱུད་སྡེ་
རིན་པོ་ཆེ་དག་ནས་བསྟན་པ་བཞིན་བདག་ལེགས་སུ་འདོད་པ་དག་གིས་གཟུང་བར་བྱ་ཕྱིར་འཇམ་དཔལ་དགྱེས་པས་ཆེད་དུ་བརྗོད་པ་སྭ་སྟི་སིདྡྷཾ།  ༈  །འཇམ་དཔལ་དམར་སེར་ལས་ཐམས་ཅད་གྲུབ་
པའི་རྒྱུན་ཁྱེར་སྙིང་པོ་ཤེས་རབ་ཡེ་ཤེས་ཞེས་བྱ་བ་བཞུགས་སོ།  །འཇམ་དཔལ་དམར་སེར་ལས་ཐམས་ཅད་གྲུབ་པའི་རྒྱུན་གྱི་རྣལ་འབྱོར་ཉུང་ངུར་བཅུད་དྲིལ་ཏེ་ཉམས་སུ་བླང་བར་འདོད་པས།  སྐྱབས་སེམས་ཚོགས་

བསགས་སྔོན་དུ་སོང་ནས།  ཨཱཿ  ཆོས་ཀུན་འོད་གསལ་ཀ་ནས་དག་པའི་ངང་།  །ལྷུན་གྲུབ་ཀུན་སྣང་སྙིང་རྗེ་ཆེན་པོའི་གདངས།  །དྷཱིཿ ཡིག་དམར་སེར་འོད་ཀྱི་ཕུང་པོར་ཤར།  །འོད་འཕྲོས་འཕགས་མཆོད་
འགྲོ་བའི་སྒྲིབ་གཉིས་སྦྱངས།  །སྣོད་བཅུད་རྣམ་དག་དཀྱིལ་འཁོར་ཆེན་པོར་སད།  །ཚུར་འདུས་ཡོངས་གྱུར་བདག་ཉིད་སྐད་ཅིག་གིས།  །འཇམ་དཔལ་རྡོ་རྗེ་ཞལ་གཅིག་ཕྱག་བཞི་པ།  །གུར་གུམ་མདངས་ཅན་
མཚན་དཔེའི་ལང་ཚོ་རྒྱས།  །གཡས་ཀྱི་དང་པོས་ཤེས་རབ་རལ་གྲི་འཕྱར།  །གཡོན་གྱི་དང་པོས་ཨུཏྤལ་བཞད་པའི་སྟེང་།  །ཤེས་རབ་ཕར་ཕྱིན་གླེགས་བམ་ལྡན་པ་བསྣམས།  །འོག་མ་གཉིས་ཀྱིས་ཐབས་ཤེས་
མདའ་གཞུ་འཛིན།  །དར་དང་རིན་ཆེན་མེ་ཏོག་རྒྱན་གྱིས་སྤྲས།  །སྣ་ཚོགས་འོད་ཟེར་མུ་མཐའ་མེད་པར་འཕྲོ།  །ཏིལ་གྱི་གོང་བུ་ཕྱེ་བ་ལྟ་བུ་ཡི།  །རབ་འབྱམས་རྩ་གསུམ་རྒྱལ་བའི་ཚོགས་དབུས་ན།  །མཛེས་
པའི་ཞབས་གཉིས་རྡོ་རྗེ་སྐྱིལ་ཀྲུང་གིས།  །འདབ་སྟོང་ཆུ་སྐྱེས་བཞད་པའི་གེ་སར་དབུས།  །དྲི་མེད་ཟླ་བ་རྒྱས་པའི་གདན་ལ་རོལ།  །སྐུ་ཡི་བ་སྤུའི་ཁུང་བུ་རེ་རེར་ཡང་།  །མ་ལུས་ཞིང་གི་བཀོད་པ་སྟོན་མཛད་
པའི།  །སྣང་སྟོང་མཁའ་ཁྱབ་མཁའ་ཡི་རྡོ་རྗེའི་སྐུ།  །སྒྱུ་མ་ཆུ་ཟླ་འཇའ་ཡི་ཚུལ་བཞིན་གསལ།  །གདོད་ནས་དམ་ཚིག་ཡེ་ཤེས་གཉིས་སུ་མེད།  །ཅེས་གསལ་བཏབ་ལ།  ཧཱུྃ།  དངོས་སུ་འབྱོར་དང་ཡིད་ཀྱིས་

རྣམ་སྤྲུལ་ཏེ།  །ཀུན་ཏུ་བཟང་པོ་བླ་མེད་མཆོད་སྤྲིན་གྱིས།  །མཁའ་དབྱིངས་རྣམ་དག་རྒྱ་ཆེན་ཡོངས་བཀོད་དེ།  །ཕྱི་ནང་གསང་བའི་མཆོད་པ་རྒྱ་མཚོས་མཆོད།  །ཨོཾ་ཨཱཪྻ་མཉྫུ་ཤྲཱི་ས་པ་རི་ཝཱ་ར་
བཛྲ་ཨརྒྷཾ་སོགས།  ཤཔྡ་མ་ཧཱ་པཉྩ་ཨ་མྲྀ་ཏ་རཀྟ་བ་ལིཾ་ཏ་མ་ཧཱ་སུ་ཁ་པཱུ་ཛ་ཧོཿཞེས་མཆོད་ཅིང་བསྟོད་པ་ནི།  ཨོཾ།  རྡོ་རྗེ་རྣོན་པོ་སྡུག་བསྔལ་གཅོད།  །ཤེས་རབ་ཡེ་ཤེས་སྐུ་ཅན་ཏེ།  །ཡེ་ཤེས་སྐུ་ཅན་གསུང་དབང་
ཕྱུག །འགྲོ་བ་སྨིན་བྱེད་ཁྱོད་ལ་འདུད།  །དེ་ནས་བཟླས་པ་ནི།  ཐུགས་ཀར་པདྨ་དཀར་པོའི་དབུས།  །དྲི་མེད་ཟླ་བའི་དཀྱིལ་འཁོར་སྟེང་།  །དྷཱིཿཡིག་དམར་སེར་ལམ་མེ་བ།  །དེ་མཐར་སྔགས་ཀྱི་ཕྲེང་བས་
བསྐོར།  །འོད་འཕྲོས་འཁོར་འདས་སྣང་སྲིད་ཀུན།  །རང་བྱུང་སྔགས་ཀྱི་སྒྲ་གདངས་སུ།  །ཡོམ་ཡོམ་ཤིག་ཤིག་ཉིད་དུ་ཤར།  །སྐུ་གསུང་ཐུགས་གསུམ་མི་ཕྱེད་པ།  །རང་བྱུང་ཡེ་ཤེས་འཁོར་ལོར་སད།  །འཇམ་
དཔལ་རྡོ་རྗེ་གྲུབ་པར་གྱུར།  །ཨོཾ་ཨ་ར་པ་ཙ་ན་དྷཱིཿ སྔགས་ཀྱི་རྒྱལ་པོ་འབྲུ་བདུན་པ།  །བཟླས་པའི་སྐྱོན་དང་བྲལ་བ་ནི།  །ཏིང་འཛིན་གཡོ་མེད་གཟེར་བཏབ་སྟེ།  །བརྒྱ་སྟོང་ཁྲི་འབུམ་རྟགས་སྦྱར་བཟླ།  །ཐུན་
མཐར་མཆོད་བསྟོད་དངོས་གྲུབ་བླང་།  །བསྡུ་ལྡང་དགེ་བསྔོ་ཤིས་བརྗོད་བྱ།  །དེ་ནས་ལས་ཀུན་ལྷུན་གྲུབ་ཆེད།  །བུམ་ཅན་ང་གི་ཚུལ་དང་བསྟུན།  །སྤྲོ་བསྡུའི་དམིགས་པའི་རིམ་པ་ནི།  །ཀུན་འབྱུང་ནོར་བུའི་

ལས་ཚོགས་སུ།  །བསྟན་པ་ཇི་བཞིན་ཞག་བདུན་སོགས།  །རྟགས་དང་སྦྱར་ལ་ཉམས་སུ་བླངས།  །དེ་ནས་རབ་འབྱམས་ལས་ཀྱི་ཚོགས།  །ཇི་སྐད་བསྟན་པ་བཞིན་དུ་བྱ།  །ས་མ་ཡ།  ཨི་ཐི།  རྒྱ།  བཀའ་
གཏེར་ཟབ་མོའི་རྒྱུད་ལུང་གི་རིམ་པ་ལས་མན་ངག་སྙིང་པོ་དྲིལ་ཏེ་རབ་ཚེས་ལྕགས་འབྲུག་དབོ་ཟླའི་ཉེར་གཅིག་པའི་དབང་གི་དུས་སུ་འཇམ་དཔལ་དགྱེས་པའི་རང་མདངས་མཚོ་བྱུང་བཞད་པའི་གེ་སར་ཞེས་
འབོད་པས་ཤར་མར་བྲིས་པ་དགེ་ལེགས་མཆོག་ཏུ་རྒྱས་པའི་རྒྱུར་གྱུར་ཅིག།  མངྒ་ལཾ།  ༈  །འཇམ་དཔལ་སྨྲ་བའི་སེང་གེའི་སྒྲུབ་ཐབས་བློ་ཡི་ཉིན་བྱེད་བཞུགས།  ཡིད་མཐུན་གནས་སུ་རྟེན་
དང་མཆོད་པ་བཀྲམ།  །མ་ཡེངས་སྤྲོ་བའི་ཡིད་ཀྱིས་སྐྱབས་སེམས་དང་།  །ཚད་མེད་བཞི་བསྒོམ་སྟོང་ཉིད་དོན་བསམས་ནས།  །སྭ་བྷཱ་ཝ་ཡིས་ཆོས་ཀུན་སྟོང་པར་སྦྱངས།  །སྟོང་ལས་སེང་སྔོན་བསྣོལ་ཁྲི་པད་
ཟླའི་སྟེང་།  །དྷཱིཿལས་རང་ཉིད་འཇམ་དཔལ་སྐུ་མདོག་དམར།  །དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས།  །ཕྱག་གཉིས་རལ་གྲི་ཨུཏྤལ་གླེགས་བམ་བསྣམས།  །མདུན་དུ་པད་ཟླར་ཧྲཱིཿལས་དབྱངས་
ཅན་མ།  །སྔོན་མོ་འཛུམ་ཁྲོ་དར་དང་རིན་ཆེན་བརྒྱན།  །རལ་གྲི་པོ་ཏི་འཛིན་ཅིང་བཞེངས་སྟབས་བཞུགས།  །ཡབ་ཀྱི་ཐུགས་ཀར་བྷྲཱུྃ་ལས་འཁོར་ལོ་སེར།  །རྩིབས་བཞིའི་ལྟེ་བར་རལ་གྲི་དྷཱིཿཡིས་མཚན།  །དེ་

མཐར་སྔགས་ཕྲེང་མར་མེ་ལྟ་བུས་བསྐོར།  །ཡུམ་གྱི་ཐུགས་ཀར་པདྨ་འདབ་བཞིའི་དབུས།  །རལ་གྲི་ཧྲཱིཿམཚན་སྔགས་ཀྱིས་བསྐོར་བའོ།  །རང་འདྲའི་ཡེ་ཤེས་སྤྱན་དྲངས་གཉིས་མེད་ཐིམ།  །
ཐུགས་ཀའི་ས་བོན་སྔགས་ཕྲེང་འོད་ཟེར་གྱིས།  །སྣོད་བཅུད་གཞལ་ཡས་ཁང་དང་ལྷར་གྱུར་ཅིང་།  །རིག་སྔགས་བཟླས་པས་ཐུགས་ཀའི་དྷཱིཿཡིག་ལས།  །དྷཱིཿཡིག་དམར་སེར་མར་མེའི་ཕྲེང་བ་བཞིན།  །
བརྒྱུད་མར་བྱུང་བ་ཡབ་ཀྱི་ཤངས་གཡས་ནས།  །ཡུམ་གྱི་ཤངས་བུག་གཡོན་ཞུགས་ཧྲཱིཿལ་ཐིམ།  །དེ་ལས་ཧྲཱིཿཡི་ཕྲེང་བ་འགལ་མེ་ལྟར།  །བྱུང་བ་ཡུམ་གྱི་ཤངས་བུག་གཡས་ནས་ཐོན།  །ཡབ་ཀྱི་ཤངས་
བུག་གཡོན་དུ་ཞུགས་པ་ཉིད།  །དབྱངས་གསལ་ཡི་གེའི་རྣམ་པར་གྱུར་པ་ཡིས།  །རང་ལུས་བ་སྤུའི་མཐར་ཐུག་ལྟེམ་གྱིས་གང་།  །འོད་ཀྱིས་མི་ཤེས་མུན་བསལ་བློ་གྲོས་རྒྱས།  །དེ་ལྟར་བར་མེད་འཁོར་བའི་
སྔགས་ཕྲེང་ལས།  །འོད་ཟེར་ཤེས་རབ་བུང་བའི་ཚུལ་དུ་འཕྲོས།  །བརྟན་གཡོ་འཁོར་འདས་ཀུན་ལ་ཁྱབ་བྱས་པས།  །རྒྱལ་དང་རྒྱལ་སྲས་ཉན་རང་པཎྜི་ཏ།  །སོ་སྐྱེའི་ཤེས་རབ་གཟུངས་དྲན་ནུས་མཐུ་རྣམས།  །
འོད་ཟེར་བདུད་རྩི་དཀར་པོའི་རྣམ་པར་བསྡུས།  །རང་གི་སྤྱི་བོར་ཐིམ་པས་ལུས་གང་གྱུར།  །སྡེ་སྣོད་རྒྱུད་སྡེ་གསང་སྔགས་རིག་སྔགས་གཟུངས།  །བརྟན་གཡོའི་སྒྲ་དབྱངས་སྨྲ་བ་ངག་གི་དཔལ།  །མ་ལུས་

དབྱངས་གསལ་ཡི་གེའི་རྣམ་པར་བསྡུས།  །ལྕེ་ལ་ཐིམ་པས་ངག་དབང་བདེན་གྲུབ་གྱུར།  །ཉི་ཟླ་ནོར་བུ་སྐར་མ་སོགས་ཀྱི་འོད།  །འབྱུང་ལྔ་སྨན་སོགས་བརྟན་གཡོའི་བཀྲག་མདངས་བཅུད།  །རྒྱལ་དང་
རྒྱལ་སྲས་འཇིག་རྟེན་སྐྱོང་རྣམས་ཀྱི།  །སྤོབས་པ་རྒྱལ་བློན་བཙུན་མོ་སོགས་ཀྱི་སེམས།  །མདངས་ལྡན་འོད་ལྔའི་རྣམ་པས་ཐུགས་ཀར་ཐིམ།  །མི་ཤིགས་སྤོབས་གྲུབ་རྡོ་རྗེའི་ཐུགས་སུ་གྱུར།  །དེ་ལྟར་
དམིགས་པའི་འཕྲོ་འདུ་འབའ་ཞིག་ལ།  །སེམས་བཞག་རིག་སྔགས་རྒྱལ་པོ་འདི་ཉིད་བཟླ།  །ཨོཾ་ཧྲཱིཿདྷཱིཿམ་མེ་དཱི་པཾ་མཉྫུ་ཤྲཱི་མུཾ་ཧྲཱིཿཔྲཛྙཱ་ཝརྡྷ་ནི་ཧྲཱིཿདྷཱིཿསྭཱ་ཧཱ།  །གསང་སྔགས་ཕྲེང་བ་ཉེར་གཅིག་པ།  །ཡབ་ཡུམ་
གཉིས་མེད་ཐུན་མོང་སྔགས།  །ཡིད་ཆེས་དད་པ་རྩེ་གཅིག་ངང་།  །བཟླས་པའི་སྐྱོན་བྲལ་ཅི་ནུས་བཟླ།  །བརྒྱ་༡སྟོང་༢ཁྲི་༣འབུམ་༤བཟླས་པ་ཡིས།  །རིམ་བཞིན་མི་བརྗེད་གཟུངས༡་ཐོབ་ཅིང་།  །སྒྲ་དང་སྐད་རིགས་ཀུན་༢
ལ་མཁས།  །ཉིན་རེ་ཚིགས་བཅད་ལྔ་༣སྟོང་ཟིན།  །ཤེས་རབ་མེ་ལྟར་མྱུར་འབར་ནས༤།  །བཀའ་དང་བསྟན་བཅོས་ཐམས་ཅད་ཀྱི།  །དོན་རྟོགས་ངག་གི་དབང་ཕྱུག་འགྱུར།  །ཆེད་དུ་བརྩམ་པར་མ་བྱས་ཀྱང་།  །ཚེ་
དང་ལུས་ཀྱི་བཅུད་ལེན་འགྲུབ།  །འགྲོ་བ་དབང་འགྱུར་སྟོབས་ཤུགས་འཕེལ།  །མངོན་པར་ཤེས་པ་འཆར་བ་དང་།  །ས་ཡི་དབང་ཕྱུག་དག་ཀྱང་ཐོབ།  །མདོར་ན་མཆོག་དང་ཐུན་མོང་གི།  དངོས་གྲུབ་སྣ་ཚོགས་

ཚེགས་མེད་རྙེད།  །རབ་ཀྱིས་ཞག་གཅིག་འབྲིང་གིས་གཉིས།  །ཐ་མས་ཞག་གསུམ་འགྲུབ་ཅེས་གསུངས།  །བྱིན་བས་མྱུར་ལ་རླབས་ཆེ་བའི།  །ཟབ་མོའི་སྒྲུབ་ཐབས་འདི་ཉིད་ནི།  །རྗེ་
བཙུན་དམ་པས་འཇམས་དབྱངས་ལས།  །མནོས་ཏེ་བརྩེ་བས་གཞན་ལ་གདམས།  །འདི་ཡི་སྨིན་བྱེད་རྗེས་གནང་དང་།  །རིལ་བུ་སྒྲུབ་པའི་ལས་ཚོགས་སོགས།  །དམ་པའི་རྒྱ་གཞུང་བཞིན་དུ་བྱ།  ཐུན་
མཐར་མཆོད་ཅིང་བསྟོད་གསོལ་གདབ།  །བདག་ཐུགས་འོད་ཀྱིས་སྣོད་བཅུད་རང་ལ་ཐིམ།  །རིམ་བཞིན་དྷཱིཿདང་ཐིག་ལེ་དམར་པོར་བསྡུ།  །དེ་ཉིད་འོད་ཞུ་སྣང་ཀུན་དམར་ལམ་སོང་།  །འདས་དང་མ་འདས་
དངོས་གྲུབ་དབང་བྱས་བསམ།  །དགེ་བ་བསྔོ་ཞིང་སྨོན་ལམ་ཤིས་བརྗོད་བྱ།  །སྒྲུབ་ཐབས་ཚིགས་བཅད་བསྡེབས་པ་འདི།  །རབ་ཚེས་མེ་སྤྲེལ་སྣྲོན་ཟླ་ཡི།  །ཡར་ངོའི་ཚེས་གྲངས་བཅུ་གསུམ་ལ།  །འཆི་མེད་
མཆོག་གྲུབ་གླིང་ཞེས་པར།  །མི་ཕམ་པས་བྲིས་དགེ་ལེགས་གྱུར།  །སླར་ས་སྤྲེལ་ཟླ་བ་དང་པོའི་ཚེས་བཅུ་གསུམ་སྒྲོན་འོད་ལ་བདེ་མཆོག་ཕོ་བྲང་དུ་དཔེ་བཤུས་པ་མངྒ་ལཾ།  ༈  །སྨྲ་སེང་རིལ་བུ་
སྒྲུབ་ཐབས་བཞུགས།  དེ་ཡང་དམ་པའི་རྒྱ་གཞུང་ལས།  །སྐར་མ་རྒྱལ་ལ་བསྒྲུབ་པར་བྱ།  །གཅིག་དང་བརྒྱད་དང་བཅོ་ལྔ་ལ།  །བསྒྲུབ་ན་མྱུར་ཏུ་འགྲུབ་པར་འགྱུར།  །དཀར་རྐྱང་དམར་མདངས་ཅན་སྤང་རྒྱན་ཁྲ་

བོ་སོགས་ཀྱིས་མི་ལོ།  གླ་རྩི་བ་རྡོ་ཤ་མཚལ་བཙག་ཁ་དམར་མདངས་ཅན།  དཀར་གསུམ།  སྨུག་འོད་ཅན་ནག་པོ་མིན་སྤངས།  ཡུང་བ་སེར་བོ་ཙནྡན་དཀར་པོ་ཨ་ག་རུ་ནག་པོ།  སྤང་སྤོས་དབང་ལག་སོར་མོ་ལྔ་པ་བཟང་ཤུ་དག་དཀར་པོ་གསུམ།  །ཨ་རུ་གསེར་མདོག་རྒྱ་སྐྱེགས་ཤིང་སྦྲངས་ཤིང་མངར་
གསུམ།  །དཔའ་བོ་བཅུ་གཉིས་བསྡུ་བྱས་ལ།  །ཞིབ་པར་བཏགས་ལ་སྦྲང་རྩི་དབང་སྡུད་དེ་མེད་ཀྱང་ལོ་གསུངས་དང་།  །བ་དམར་འཇམ་དབྱངསའོ་མས་ར་དཀར་འོ་མ་དབྱངས་ཅན་མས་རིལ་བུ་ནི།  །བརྒྱ་དང་རྩ་བརྒྱད་བྱས་ནས་ཀྱང་།  །
སྟེང་དང་འོག་ཏུ་ཧྲཱིཿདང་དྷཱིཿ བྲི་བའི་སྣགས་ཚ་རྒྱ་སྐྱེགས་དང་།  །གུར་གུམ་གི་ཝཾ་བསྲེས་ལ་བྲི།  །རིན་ཆེན་སྣོད་དུ་བླུགས་པར་བྱ།  །པདྨ་དམར་
པོ་འདབ་བརྒྱད་དབུས།  །གོང་གི་རིལ་བུ་བཞག་ནས་ནི།  །དམར་སེར་དར་གྱི་གུར་ཡང་ཕུབ།  །ཤར་དུ་ཁ་བལྟས་སྟོང་ཉིད་བསྒོམ།  །ཞེས་སོགས་གསུངས་པ་ལྟར།  དབང་ལག་ཞོ་གསུམ།  ཙནྡན་ཨ་གར་
ཞོ་རེ།  གཞན་རྣམས་ཞོ་ཕྱེད་ཚད་དུ་གསུངས་ཀྱང་ཅི་འོས་བྱ།  རིལ་བུའི་སྟེང་འོག་གི་འཁོར་ལོ་ལ་བཞེད་པ་མི་འདྲ་བ་དུ་མ་ཡོད།  རང་ལུགས་དར་དམར་རམ་རས་ལ་མཚལ་རྒྱ་སྐེག་གུར་གུམ་གི་ཝཾ་བཞི་པོ་
འཁོར་ལོ་རྩིབས་བརྒྱད་མུ་ཁྱུད་གསུམ་ཅན།  ལྟེ་བར་རལ་གྲིའི་ཆང་ཟུང་ལ་དྷཱིཿ རྩེ་མོར་ཧྲཱིཿ བར་དུ་རྩ་སྔགས།  རང་མིང་འདོད་གསོལ་ཤམ་ཅན་བྱས་ཀྱང་ལེགས།  རྩིབས་ཀུན་གྱི་རྩེ་མོར་ཧྲཱིཿ རེ་རེ།  རྩ་བར་དྷཱིཿ
རེ་བྲི།  རྩིབས་བརྒྱད་ཧྲཱིཿདྷཱིའི་བར་དུ་རྩ་སྔགས་ཆ་བརྒྱད་དུ་བགོས་པ།  ༡ཨོཾ་ཧྲཱིཿདྷཱིཿ༢ མ་མེ་དཱི་པཾ་༣མཉྫུ་ཤྲཱི་༤ མུཾ་ཧྲཱིཿ༥པྲཛྙཱ་༦ ཝརྡྷ་ནི་༧ ཧྲཱིཿདྷཱིཿ༨ སྭཱ་ཧཱ།  ཞེས་དང་།  དེའི་ཕྱིའི་མུ་ཁྱུད་དང་པོར་ཨཱ་
ལི་བཅུ་དྲུག་གཉིས་པར་ཀཱ་ལི་སོ་བཞི།  གསུམ་པར་རྟེན་འབྲེལ་སྙིང་པོ།  རང་མིང་ངམ་མིན་ཀྱང་།  འདོད་གསོལ་བཅས་བྲིས་པས་འགྲུབ།  མོ་འཁོར་པདྨ་འདབ་བརྒྱད་ལ་སྔགས་བཀོད་ལུགས་ཕོ་འཁོར་ཇི་ལྟ་བ་ལ།  
འོན་ཀྱང་ཕོ་འཁོར་གྱི་རྩིབས་དང་མུ་ཁྱུད་ཀྱི་སྔགས་ཐམས་ཅད་ཡིག་མགོ་ཕྱིར་བསྟན་གཡས་སྐོར་དང་།  མོ་འཁོར་གྱི་སྔགས་ཐམས་ཅད་མགོ་ནང་བསྟན་གཡོན་འདབ་མའི་དྷཱིཿཧྲཱིཿ འང་མགོ་ནང་བསྟན་བྱ།  སྐོར་བྱས་པའི་ཁྱད་པར་ཙམ་མོ།  །བསྡུ་ན་ཕོ་འཁོར་
གཅིག་པུས་ཀྱང་ཆོག་གདན་འཁོར་འཁོར་ལོ་རྩིབས་བཞིར་རྒྱལ་ཆེན་བཞིའམ་སྒྲོལ་དཀར་སོགས་ལྷ་བཞིའི་ས་བོན་བཀོད་ནས་དེའི་སྒོམ་བཟླས་མཛད་པ་ཡོད་མོད།  འདིར་གདན་
རྡུལ་ཚོན་ནམ།  ཡང་ན་རས་བྲིས་ཀྱི་པདྨ་སེར་པོ་འདབ་མ་བརྒྱད་པ་ཙམ་བྱས་པས་ཆོག་གོ།  གདན་འཁོར་དེ་སྟེང་ལྷུང་བཟེད་དམ་རིན་པོ་ཆེའི་སྣོད་དུ་མོ་འཁོར་ཁ་ཡར་བསྟན་པའི་སྟེང་དུ་རིལ་བུ་རྣམས་མགོ་མཇུག་མ་ལོག་པར་བཀོད་བཞག་སྟེང་ནས་ཕོ་
འཁོར་ཁ་ཐུར་དུ་བསྟན་པས་དགབ་།  མགོ་ཕྱོགས་གཅིག་འོང་བར་བྱ།  ཙནྡན་དམར་པོའམ།  ཤུག་པ་དམར་པོའི་རལ་གྲི་སོར་བཞི་པ་མཆིད་གང་བྱས་ཀྱང་རུང། ལ།  རྩ་རྩེར་དྷཱིཿཧྲཱིཿ བར་

ན་ལེགས་གསུངས། དུ་རྩ་སྔགས་རང་མིང་འདོད་གསོལ་ཅན་བྱས་ཀྱང་ལེགས་བཀོད་པ་སྔགས་རང་ལ་བསྟན་ཏེ་རིལ་བུའི་ནང་དུ་གཟུགས།  སྟེང་ཁེབས་ཀྱི་འཁོར་ལོའི་སྟེང་དུ་དར་དམར་སེར་གྱི་གུར་ཕུབ།  སྤྲོ་ན་ཆ་གསུམ་བཏང་།  རིལ་བུ་ལ་སྦྱོང་ཁྲུས་རྒྱས་བསྡུས་ཅི་
རིགས་བྱ།  རིལ་བུའི་ཐ་མར་ཉེར་སྤྱོད་བདུན་དང་འབུལ་གཏོར་སོགས་མཆོད་པས་བསྐོར།  དེ་ནས་སྐྱབས་སེམས་སོགས་ཆོ་གའི་ཡན་ལག་རྣམས་བྱས་ལ།  དངོས་གཞི་བདག་གི་
བླ་མའི་གསུང་སྒྲུབ་ཐབས་གྲུབ་པ་མཆོག་གི་ཞལ་ལུང་བཞིན་བྱ།  དེར།  མདུན་གྱི་ས་གཞིར་པད་ཟླའི་སྟེང་དུ་རིལ་བུ་རྣམས་ཧྲཱིཿཡིག་ཅེས་བསྒྱུར།  དེའི་རྗེས།  སྔགས་ཀྱི་ཕྲེང་བས་བསྐོར་བ་ཞེས་པའི་མཚམས་སུ་
དེའི་རྒྱབ་ཏུ་སངས་རྒྱས་དང་བྱང་ཆུབ་སེམས་དཔའི་ཚོགས་མ་ལུས་པ་ཏིལ་གྱི་གོང་བུ་བཞིན་དུ་བཞུགས་པ།  ཞེས་སྦྱར།  དེ་ནས།  ཡབ་ཡུམ་གཉིས་ཀའི་སོགས་བཟླས་དམིགས་བཅས་གཞུང་ལྟར་ལ།  འོད་
ཟེར་བསྡུ་བའི་ཚེ་རང་གི་ཞེས་པ་དེ་བདག་མདུན་གྱི་ཞེས་ཁ་བསྒྱུར་ལ་སྔགས་བཟླས་པར་འབད།  ཐུན་མཐར་དབྱངས་གསལ་རྟེན་སྙིང་དང་འདོད་གསོལ་མཐར།  མཆོད་པ་དང་གཏོར་མ་བྱིན་གྱིས་བརླབས་ལ་
མཆོད་ཕྲེང་ཅི་རིགས་བཅས་གཏོར་མ་འབུལ།  བསྟོད་པ་གང་འདོད་བྱས་ལ།  མདུན་གྱི་ལྷ་རྣམས་འོད་དུ་ཞུ་ནས་རིལ་བུའི་རྣམ་པར་གྱུར།  ཅེས་བརྗོད་ཅིང་བསམས་ལ་དབྱངས་གསལ་རྟེན་སྙིང་དང་སུ་པྲ་ཏིཥྛས་

མེ་ཏོག་འཐོར།  བསྡུ་ལྡང་དགེ་བསྔོ་ཤིས་བརྗོད་གཞུང་དང་སྤྱི་འགྲེ་ལྟར་བྱའོ།  །དེ་ལྟར་སྒྲུབ་པའི་ཚེ་རྟགས་ནི་དངོས་སུ་འོད་དང་དུ་བ་སོགས་དང་རིལ་བུ་རྒྱལ་ཆེན་བཞིར་མཐོང་བ་སོགས་སམ་རྨི་ལམ་དུ་ཉི་ཟླ་ཤར་བ་དང་སྣག་ཚ་འཐུང་བ་སོགས་འབྱུང་
སྟེ་གཞུང་བཞིན་ནོ།  །དམ་ཚིག་ཏུ་རྫུན་དང་ཤ་ཆང་སྒོག་པ་སྔོ་ངད་ཞེ་སྡང་དྲག་པོ་གྲོགས་ངན་མྱ་ངན་སེམས་ལ་གནོད་པའི་ལས་སྤངས་སྨྲེ་སྔགས་ཕོ་མོ་སྲིད་པར་འཆིང་བའི་ལས་རྣམས་སྤངས་འཁྲིག་པ་རྣམས་སྤངས་ལ་སེམས་ཅན་ལ་སྙིང་རྗེ་བདོག་པ་ཀུན་གྱིས་འཇམ་དཔལ་མཆོད་ཅིང་གསོལ་བ་རྟག་ཏུ་གདབ་བསྒོམ།  
རྟགས་བྱུང་ནས་མདུན་གྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དབྱངས་ཅན་མ་ལ་བསྟིམ།  
དབྱངས་ཅན་མ་རིལ་བུའི་རྣམ་པར་གྱུར་པར་བསམས་ལ་རིལ་བུ་འཁོར་ལོས་བསྟུམས་ནས་མགུལ་དུ་བཏགས།  ནངས་མ་རེ་ལ་རིལ་བུ་རེ་ཟའོ།  །ཕན་ཡོན་ནི་སྔགས་ཀྱི་དབང་དུ་བྱས་ན།  བརྒྱ་ཡིས་མི་བརྗེད་གཟུངས་
ཐོབ་འགྱུར་སོགས་གཞུང་བཞིན་དང་།  རྫས་ཀྱིས་བཅུད་ལེན་སོགས་ཀྱི་དགོས་པ་འགྲུབ་པའོ།  །རིལ་བུ་ལ་དབང་སྡུད་དང་མངོན་ཤེས་སོགས་ཀྱི་ཁ་ཚར་ནི་གཞུང་དུ་གསལ་ལ།  རིལ་བུའི་ཚད་ནི་སྲན་མ་ཙམ་
མདོག་ཤེས་རབ་འཕེལ་བར་སེར་པོ།  ཞི་བར་དཀར།  རྒྱས་པར་སེར།  དབང་སྡུད་ལ་དམར།  དབྱིབས་ཞི་བར་ཟླུམ་ལེན།  དབང་ལ་ཟླ་གམ།  རྒྱས་པར་གྲུ་བཞི་བྱ།  རྒྱུ་སྐར་རྒྱལ་དང་ཁྲུམས་སྟོད་ཁྲུམས་

སྨད་ནམ་གྲུ་དང་།  གཟའ་ཕུར་ལྷག་ཟླ་བ་པ་སངས་ཀྱི་དུས་སུ་བསྒྲུབ་པར་བྱས་ན་ལེགས་པར་གསུངས་སོ།  །འདི་ནི་དཔལ་སྤུངས་ཐུབ་བསྟན་ཆོས་འཁོར་གླིང་གི་བླ་བྲང་རྩེར་འཇམ་དབྱངས་རིལ་བུ་ཕོན་ཆེར་
སྒྲུབ་པའི་ཚེ་ཡིག་རྙིང་དུ་མའི་བཅུད་བསྡུས་ཏེ་འཇམ་དཔལ་དགྱེས་པའི་རྡོ་རྗེས་རབ་ཚེས་ཤིང་རྟ་ཟླ༥ཚེས༢༤ལ་བྲིས་པ་འདི་བཞིན་གང་སུ་ཞིག་གིས་བསྒྲུབ་ཀྱང་དངོས་གྲུབ་རྒྱ་ཆེན་པོ་ཐོབ་བར་གྱུར་ཅིག།  ༈
དམ་པའི་རྒྱ་གཞུང་ལས།  སྔགས་ནི་ཕྲེང་ཉི་ཤུ་གཅིག །བརྒྱ་ཡིས་མི་བརྗེད་གཟུངས་ཐོབ་འགྱུར།  །སྟོང་གིས་སྒྲ་སྐད་ཀུན་ལ་མཁས།  །ཁྲི་ཕྲག་གཅིག་ནི་བཟླས་པ་ན།  །ཉི་མ་རེ་ལ་ཤློ་ཀ།  ལྔ་སྟོང་རེ་རེ་
ཟིན་འགྱུར་ཞིང་།  །མངོན་པར་ཤེས་པ་འཆར་བ་དང་།  །གཞན་གྱི་སེམས་ནི་ཤེས་པ་དང་།  །ཡི་གེའི་རིགས་ནི་ཐམས་ཅད་ཀྱང་།  །ཐོགས་པ་མེད་པར་ཤེས་པར་འགྱུར།  །སྒྲ་དང་བསྟན་བཅོས་ཐམས་ཅད་ཀྱང་།  །
བཀའ་བཞིན་རྩོམ་པར་ནུས་པ་ཡིན།  །ཕྱིས་ནི་ས་ཡི་དབང་ཕྱུག་ཐོབ།  །ཅེས་དང་།  རིལ་བུ་རྒྱལ་ཆེན་བཞིར་མཐོང་ན།  །ཤེས་རབ་འཇམ་དཔལ་རྡོ་རྗེ་དང་།  །སངས་རྒྱས་ཀུན་དང་མཉམ་པར་འགྱུར།  །རིལ་བུ་
དབྱངས་ཅན་མར་མཐོང་ན།  །སངས་རྒྱས་ཞིང་དུ་འགྲོ་བར་འགྱུར།  །རིལ་བུ་ཉི་ཟླར་མཐོང་གྱུར་ན།  །སྔོན་གྱི་སྐྱེ་བ་དྲན་པར་འགྱུར།  །རིལ་བུ་འོད་དུ་མཐོང་གྱུར་ན།  །སྒྲ་བཞི་ལེགས་སྦྱར་ཟུར་ཆགས་སོགས་དག་ལ་

མཁས་པར་འགྱུར།  །འོད་དང་དུ་བ་རྔ་སྒྲ་དང་།  །དུང་འབུལ་ཉི་ཟླ་ཤར་བ་དང་།  །མེ་ཏོག་འཛུགས་དང་ཞིང་རྨོ་དང་།  །སྣག་ཚ་འཐུང་དང་ཉམས་དགའ་དང་།  །ཡི་གེ་འབྲི་ཀློག་མཐོང་བ་
དང་།  །མངོན་པར་ཤེས་པ་འཆར་བ་རྣམས།  །ཤེས་རབ་འཕེལ་བའི་རྟགས་སུ་འདོད།  །ཅེས་དང་།  གལ་ཏེ་ལས་འཕྲོ་ཡོད་གྱུར་ན།  །ཉི་མ་གཅིག་གིས་འགྲུབ་པར་འགྱུར།  །ཉི་མ་གསུམ་དུ་བསྒྲུབ་པས་ན།  །
ལས་འཕྲོ་མེད་ཀྱང་འགྲུབ་པར་འགྱུར།  །གྲུབ་པའི་རྟགས་རྣམས་མ་བྱུང་ན།  །བདག་ཉིད་དབྱངས་ཅན་མ་རུ་བསྒོམ།  །མདུན་དུ་འཇལ་དཔལ་བསྒོམ་པར་བྱ།  །མོ་འཁོར་སྟེང་ལ་ཕོ་འཁོར་འོག །རིལ་བུ་
གུ་གུལ་དུད་པས་བདུག །དེས་ནི་ཡེ་ཤེས་མྱུར་ཏུ་འགྲུབ་།  །སྒྲུབ་པ་ཐོན་པའི་ནངས་པར་ནས།  །ནངས་མ་ཉི་ཤུ་རྩ་གཅིག་ལ།  །ལྟོ་སྟོང་དག་གི་དུས་ཉིད་དུ།  །རིལ་བུ་རེ་རེ་གྱུར་མིད་བྱ།  །རིལ་བུ་གཞན་འཁོར་ལོ་
གཉིས་ཀྱི་བར་དུ་བསྟུམ།  རྫ་ཡི་གྭའུའི་ནང་དུ་གཞུག །མཆོད་གྲལ་བཞག་གསུངས་སོ།  །ཤེས་རབ་འཕེལ་ཞིང་བཅུད་ལེན་འགྱུར།  །ཞེས་གསུངས་སོ།  །མངྒ་ལཾ།  ༈  །འཇམ་དཔལ་དམར་སེར་དཔའ་གཅིག་གི་
སྒྲུབ་ཐབས་བཞུགས།  ན་མོ་མཉྫུ་ཤྲཱི་ཡེ།  འདིར་འཇམ་དཔལ་སྒྲུབ་པར་འདོད་པས་ཡིད་དགའ་བའི་གནས་སུ་བདེ་བའི་སྟན་ལ་འཁོད་དེ།  སྐྱབས་སུ་འགྲོ་བ་དང་སེམས་ཅན་ཐམས་ཅད་ཀྱི་དོན་དུ་འཇམ་དཔལ་

བསྒྲུབ་པར་བྱའོ་སྙམ་དུ་སེམས་བསྐྱེད་ལ།  རང་གི་སྙིང་སྒོ་ང་སྟོང་པ་ལྟ་བུའི་དབུས་སུ་བཾ་ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཀྱི་ངོ་བོ་དྷཱིཿཡིག་དམར་སེར་མར་མེ་ལྟར་འབར་
བའི་འོད་ཀྱིས་སྒྲིབ་པ་དང་རྨོངས་པ་མཐའ་དག་བསལ།  ལུས་སྦྱངས་ནས་དྲི་མ་མེད་པའི་ཤེལ་གོང་ལྟར་གྱུར་པའི་སྐད་ཅིག་དེ་ལ།  རང་ཉིད་རྗེ་བཙུན་འཇམ་པའི་དབྱངས་སྐུ་མདོག་དམར་སེར་གུར་གུམ་གཞོན་
ནུའི་མདངས་ཅན།  ཕྱག་གཡས་མི་ཤེས་པ་གཅོད་པའི་རལ་གྲི་ནམ་མཁར་གདེངས་པ།  གཡོན་ཨུཏྤ་ལའི་ཡུ་བ་ཐུགས་ཀར་བཟུང་བའི་འདབ་མ་སྙན་གྱི་ཐད་དུ་ཁ་ཕྱེ་བའི་སྟེང་ན་ཤེས་རབ་ཀྱི་ཕ་རོལ་ཏུ་ཕྱིན་པའི་
གླེགས་བམ་གནས་པ།  གཞོན་ནུ་ལོ་བཅུ་དྲུག་པའི་ན་ཚོད་ཅན།  དར་དང་རིན་པོ་ཆེས་བརྒྱན་པ།  ཟླ་བའི་རྒྱབ་ཡོལ་ཅན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་ཐུགས་ཀར་པད་ཟླའི་དབུས་སུ་དྷཱིཿ དམར་
སེར་ལ་རྩ་བའི་སྔགས་འབྲུ་བདུན་པས་བསྐོར་བ།  ལྕེའི་རྩ་བར་དྷཱིཿ ཡིག་མགོ་བོ་གྲེ་ཕུག་ཏུ་བསྟན་པ་ཉལ་ཐབས་སུ་གནས་པ་བཅས་གསལ་ལ།  ཨོཾ་ཨ་ར་པ་ཙ་ན་དྷཱིཿ ཞེས་རྩ་བའི་སྔགས་ཅི་ནུས་སུ་བཟླའོ།  །
ཐུན་འཇོག་ཁར་དྷཱིཿ བརྒྱ་རྩ་བརྒྱད་བཟླས་ནས་རང་ལུས་དྷཱིར་གྱུར་པར་བསམས།  དུས་ཀུན་འཇམ་དཔལ་གྱི་ང་རྒྱལ་ལ་གནས་པར་བྱ།  བར་ཆད་ཀྱི་རྟགས་བྱུང་ན་མི་གཡོ་བའི་སྒོམ་བཟླས་བྱའོ།  །རལ་གྲི་དང་

ཨུཏྤལ་འཛིན་པ་མེ་འབར་བ་སོགས་རྨིས་ན་ཉེ་བའི་རྟགས་སོ།  །འཁྲིག་པ་སོགས་སྤངས་ཏེ་ཚུལ་ཁྲིམས་ལ་གནས་པ་དང་།  གཡེང་བ་སྤངས་ཏེ་རྩེ་གཅིག་པའི་ཡིད་ཀྱིས་བསྒྲུབས་ན་འགྲུབ་པར་
འགྱུར་རོ།  །འདི་ལ་ཐུགས་ཀར་ཤེས་རབ་ཀྱི་འཁོར་ལོ་རྩིབས་བཞི་པའི་ལྟེ་བའི་གཡས་སུ་དྷཱིཿ གཡོན་དུ་ཨ།  རྩིབས་བཞིར་ར་པ་ཙ་ན་བཀོད་དེ།  ཡེ་ཤེས་པ་སྤྱན་དྲངས།  དབང་བསྐུར་བྱས་ཏེ་འཕྲོ་
འདུའི་དམིགས་པས་རྩ་སྔགས་བདུན་པ་བཟླ་བའི་ཚུལ་ཞིག་ཀྱང་ཡོད་དོ།  །འདི་ནི་འཕགས་པ་འཇམ་དཔལ་གྱིས་ཛེ་ཏཱ་རི་ལ་དངོས་སུ་གནང་བ་དེ་ལས་བརྒྱུད་དེ་བ་རི་ལོ་ཙཱ་བས་ས་ཆེན་ལ་གནང་ཞིང་།  རྗེ་བཙུན་
གྲགས་པ་དང་ས་སྐྱ་པཎྜི་ཏས་སྒྲུབ་ཐབས་ཀྱི་ཡིག་ཆ་མཛད་པས་བོད་དུ་ས་ལུགས་འཇམ་དཔལ་དམར་སེར་དུ་ཡང་གྲགས་སོ།  །ཞེས་པའང་མི་ཕམ་པས་ཤིང་འབྲུག་ཟླ་༦ཚེས་༡ལ་བྲིས་པ་དགེ།  ༈
འཇམ་དཔལ་ཤེས་རབ་འཁོར་ལོའི་སྒྲུབ་ཐབས་ཛྙཱ་ན་ཙཀྲ་བཞུགས།  ན་མོ་པྲཛྙཱ་ཛྙཱ་ན་མཱུརྟྟ་ཡེ།  འདིར་འཇམ་དཔལ་སྒྲུབ་པར་འདོད་པས་གནས་དགེ་བར་བདེ་བའི་སྟན་ལ་འདུག་སྟེ།  རང་ཉིད་འཇམ་དཔལ་ཤེས་
རབ་འཁོར་ལོའི་སྐུར་གསལ་བའི་ཐུགས་དབུས་ཟླ་སྟེང་དྷཱིཿ ཡིག་ལས་འོད་འཕྲོས་པས་ཡེ་ཤེས་ཀྱི་དཀྱིལ་འཁོར་སྤྱན་དྲངས་ལ།  དཀོན་མཆོག་གསུམ་ལ་བདག་སྐྱབས་མཆི་སོགས་ལན་བདུན་རྣམ་དག་བྱ།  

སྭ་བྷཱ་ཝས་སྦྱང་།  སྟོང་པའི་ངང་ལས་ཆུ་སྐྱེས་ཟླ་བའི་སྟེང་།  །རང་སེམས་རལ་གྲི་དྷཱིས་མཚན་རབ་དཀར་འོད།  །མཁའ་ཁྱབ་སྣང་བྱས་སྲིད་ཞིའི་བློ་གྲོས་བསྡུས།  །ཚུར་འདུས་ཡོངས་གྱུར་རང་ཉིད་འཇམ་
པའི་དབྱངས།  །རབ་དཀར་སྟོན་ཟླ་འབུམ་གྱི་སྣང་བ་ཅན།  །གཡས་པས་ཡེ་ཤེས་རལ་གྲི་མཁའ་ལ་ཕྱར།  །ཨུཏྤ་ལར་གནས་འཁོར་ལོ་པུསྟི་གཡོན།  །དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས།  །
སྟོང་ཉིད་ཟླ་བའི་དཀྱིལ་འཁོར་རྩིབས་བརྒྱད་པའི།  །ལྟེ་བར་དྷཱིཿདང་རྩིབས་བརྒྱད་འབྲུ་བརྒྱད་མཚན།  །དེ་ལས་འོད་འཕྲོས་ཡེ་ཤེས་སྤྱན་དྲངས་ནས།  །དྷཱིཿ ལ་ཐིམ་པས་རང་འདྲའི་ཡེ་ཤེས་སེམས།  །དེ་
ཡི་ཐུགས་ཀར་ཟླ་བའི་འཁོར་ལོ་ནི།  །རྩིབས་བརྒྱད་རྩེ་རྣོ་ས་བོན་སྔགས་ཕྲེང་བཅས།  །རབ་དཀར་དྲི་མ་མེད་པའི་འོད་ཟེར་ཅན།  །འཁོར་ལོ་གཡས་དང་ཡིག་འབྲུ་གཡོན་དུ་འཁོར།  །རེས་གོ་བཟློག་སྟེ་འཁོར་
ལོ་གཡོན་དང་ཡིག་འབྲུ་གཡས་སུ་འཁོར་བའང་བྱའོ།  །མཆན།  དེ་ལས་རབ་དཀར་བདུད་རྩིའི་འོད་ཕྲེང་གིས།  །རྨོངས་བཅོམ་ཡེ་ཤེས་སྣང་བ་རྒྱས་པར་གྱུར།  །ཨོཾ་ཨ་ར་པ་ཙ་ན་དྷཱིཿཧཱུྃ།  གསང་སྔགས་ཡི་གེ་བརྒྱད་པ་
ཅི་ནུས་བཟླ།  །སྣང་གྲགས་རིག་གསུམ་འཇམ་དཔལ་སྐུ་གསུང་ཐུགས།  །སྣང་སྟོང་དབྱེར་མེད་མཉམ་ཉིད་ངང་དུ་བསྒོམ།  །ཐུན་གྱི་རྗེས་སུ་གཏོར་མ་འབུལ་ན་འབྲུ་གསུམ་གྱིས་བརླབས་ལ་རྩ་སྔགས་ལ་

གཏོར་སྔགས་བཏགས་པས་འབུལ་ཞིང་།  མཆོད་བསྟོད་དང་འདོད་གསོལ་བྱ།  ཐུན་མཐར་གསོལ་བརྩེ་ལྡན་ཁྱོད་ཀྱི་སོགས།  བཏབ་ཐུགས་སྲོག་འོད་ཟེར་གྱིས།  །སྣོད་བཅུད་འོད་ཞུ་རང་ཐིམ་རང་ཉིད་ཀྱང་།  །ཐུགས་
སྲོག་དྷཱིར་ཐིམ་དེ་ལས་སླར་ཡང་ནི།  །རང་ཉིད་འཇམ་དཔལ་གཞོན་ནུའི་སྐུ་རུ་བསམ།  །འདི་བསྒྲུབས་པ་ལས་བྱུང་བ་ཡི།  །སོགས་དགེ་བསྔོ་ཤིས་བརྗོད་བྱའོ།  །འདི་ལ་དུས་བསྙེན་ཟླ་བ་
དྲུག །གྲངས་བསྙེན་འབུམ་ཕྲག་ཉེར་བཞི་བཟླས་པས་རབ་དངོས།  འབྲིང་ཉམས།  ཐ་མ་རྨི་ལམ་དུ་ཞལ་མཐོང་བ་དང་།  ཐ་ནའང་རྨི་ལམ་དུ་ཉི་ཟླ་ཤར་བ་སོགས་དགེ་ལྟས་སྤྱི་དང་།  ཁྱད་པར་སྐར་མ་པ་ཝ་སངས་
མཐོང་ན་འགྲན་ཟླ་མེད་པའི་སྙན་ངག་མཁན་དུ་འགྱུར་བར་གསུངས་སོ།  །འདི་ནི་པཎྜི་ཏ་ཟླ་འབྱུང་སྦས་པ་ཞེས་པ་དང་པོར་ཆོས་བསླབས་པས་ཅི་ཡང་མ་མཁྱེན་པས་ཡི་མུག་སྟེ་ཆུ་ལ་ལྕེབས་པར་བརྩམ་པའི་ཚེ།  
རྣལ་འབྱོར་པ་ཞིག་མདུན་དུ་གློ་བུར་བྱུང་བས་གདམས་པ་འདི་བསྟན་པ་ཟླ་བ་དྲུག་བསྒྲུབས་པས་འཇམ་དཔལ་གྱི་ཞལ་གཟིགས་ནས་རིག་གནས་ལྔ་ལ་མཁྱེན་རབ་ཕུལ་དུ་བྱུང་བའི་པཎྜི་ཏར་གྱུར།  དཔལ་ནཱ་ལེནྡྲ་ར་
རྒྱལ་པོའི་མཆོད་གནས་སུ་དྲངས་པའི་པཎྜི་ཏ་ཀུན་ལས་ཁྱད་པར་འཕགས་པའི་ཕྱིར།  པཎྜི་ཏ་གཞན་ལ་རྨ་བྱའི་གདུགས་དང་།  འདི་ཉིད་ལ་གསེར་གྱི་གདུགས་ཕུབ་པས་པཎྜི་ཏ་གསེར་གདུགས་ཅན་དུ་གྲགས་པའི་

པཎ་གྲུབ་ཆེན་པོ་དེ་ལས་རིམ་པར་ཁ་ཆེ་པཎ་ཆེན་ཤཱཀྱ་ཤྲཱི་དང་།  གནུབས་བྱམས་པ་དཔལ་སོགས་ལས་བརྒྱུད་པའི་གདམས་པ་ཁྱད་པར་འཕགས་པ་ཡིན་ནོ།  །འདི་ལ་བློ་གྲོས་འཕེལ་བ།  གཞུང་ལུགས་སྐྱོང་བ།  བླ་
མེད་མཆོག་སྒྲུབ་པའི་གནད་ཀྱི་ཞལ་གདམས་བཞི་རེ་སྟེ་བཅུ་གཉིས་སུ་ཡོད་པ་ལས།  དང་པོ་ལ་ཡང་།  སྐུ་དང་ཐུགས་ཀའི་འཁོར་ལོ་དང་དྷཱི་ཡིག་དང་བཅས་པ།  མདོག་དྲི་མ་མེད་པར༷་རབ་དཀ༷ར་སྣ༷ང་བ༷ས།  
ཕྱི་ནང་གསང་བའི་མི་ཤེས་པའི་མུ༷ན་པ་སེལ་བར་བྱེ༷ད་པ་དང་པོའོ།  །འཁོར་ལོའི་རྩེ་མོ་དང་གཤོག་པ་དང་མེ་ལྟ་བུའི་འོད་ཟེར་རྣོ༷ན་པོ༷ས་མི༷་ཤེ༷ས་པའི་བྲ༷ག་རི༷་སྲ་བ་མྱུར་དུ་གཅོད་ཅིང་འཇོ༷མས་པ་གནད་གཉིས་པའོ།  །
འཁོར་ལོ་དང་ཡིག་འབྲུ་འཁོར་ཤུ༷གས་དྲ༷གས་པ་དང་རྫ་མཁན་གྱི་འཁོར་ལོ་དང་གནམ་ལྕགས་ཀྱི་ཐོག་དང་བརྒྱ་བྱིན་གྱི་རྡོ་རྗེ་ལྟ་བུས་ལ༷ས་ད༷ང་ཉོ༷ན་མོ༷ངས་པ་ཐམས་ཅད་གཅོ༷ད་པ་ནི་གསུམ་པའོ།  །འཁོར་ལོ་དང་ཡིག་
འབྲུ་གཉིས་ཕན་ཚུན་དུ་འཁོར་ཕྱོགས་བཟློག་སྟེ་བསྣོལ་བར་བསྒོམས་པས་སྙིང་རླུང་རྣམ་གཡེང་བྱིང་རྒོད་སོགས་ཀྱིས་ཡིད་འཁྲུ༷གས་པ༷་འཇོ༷མས་པ་བཞི་ནི་བློ་འཕེལ་གནད་ཀྱི་ཞལ་ཤེས་ཐུན་མོང་གི་གདམས་པ་བཞིའོ།  །
གཉིས་པ་གཞུང་ལུགས་སྐྱོང་བའི་ཚེ་ཁྱད་པར་གྱི་གདམས་པ་བཞི་ནི།  འཆ༷ད་པའི་དུས་ན༷།  རང་ལྷར་གསལ་བའི་མགྲི༷ན་པ༷ར་བྃ་དཀར་པོ་ལས་འོད་འཕྲོས།  འགྲོ་ཀུན་ངག་གི་ཉེས་སྐྱོན་སྦྱང་།  སྲས་བཅས་

རྒྱལ་བའི་གསུང་དབྱངས་ཀྱི་ཡོན་ཏན་ཚུར་བསྡུས་ནས་བྃ་ལ་ཐིམ་པས་དུ༷ང་དཀ༷ར་གཡས་འཁྱིལ་ཚངས་པའི་དབྱངས་ཀྱི་ང་རོ་ཅན་དུ་གྱུར་པའི་ནང་གི་སྦུབས་ཀྱི་ཁྲེམ་གཉེར་འཁྱིལ་བར་དབྱངས་
བཅུ་དྲུག་རིམ་པ་ལྟར་བསྐོར་བ་ལས་གང་འཆད་པའི་ཆོས་ཀྱི་སྒྲ་དབྱངས་སྙན་འཇེབས་དོན་གསལ་ནམ་མཁའི་མཐས་ཁྱབ་པར་ཐོགས་མེད་དུ་གྲགས་པར་བསྒོམ༷་མོ།  །རྩོ༷ད་པ་བྱེད་ན༷་རང་ལྷར་གསལ་བའི་ལྕེ་སྟེང་ཁྃ་
ལས་འོད་ཁམས་གསུམ་དུ་འཕྲོས།  རྩོད་པ་ཐམས་ཅད་ཀྱི་སྐྱོན་སྦྱངས།  སྲས་བཅས་རྒྱལ་བའི་བཀའ་འགྲོ་བ་ཕུན་སུམ་ཚོགས་པའི་ཡོན་ཏན་བསྡུས་ནས་ཁྃ་ལ་ཐིམ་པས་ཕྱོགས་ལས་རྣམ་པར་རྒྱལ་བའི་རལ་གྲིར་
གྱུར་པ་དེས་ཕས་རྒོལ་གྱི་ལྕེ་བཀུམ་པར་བསྒོམ་སྟེ།  དེ་ལྟར་ལྕེ༷་ལ༷་ར༷ལ་གྲི༷་དགོ༷ད་པ་བྱས་ན།  རང་ཉིད་འཇིགས་པ་མེད་པའི་གདེང་དང་ལྡན་པར་བྱའོ།  །གཞུང༷་རྩོ༷མ་ན༷།  རང་ཉིད་ལྷར་གསལ་བའི་སྙིང༷་ག༷ར་
དཔ༷ལ་གྱི་བེ༷འུར་ཡི་གེ་ནྃ་ཁ་དོག་སྣ་ཚོགས་པ་ཅན་ལས་འོད་འཕྲོས།  འགྲོ་བ་ཀུན་གྱི་གྲུབ་མཐའ་ངན་པའི་སྐྱོན་སྦྱངས་ཏེ།  རྒྱལ་བ་སྲས་བཅས་ཀྱི་མཁྱེན་རབ་དང་མཁས་གྲུབ་ཀུན་གྱི་གཞུང་ལུགས་དྲི་མ་མེད་པའི་
ཡོན་ཏན་ཐམས་ཅད་ཚུར་བསྡུས་ནྃ་ལ་ཐིམ་པས་གཞུང་ལུགས་ཐམས་ཅད་རྩོམ་པ་ལ་དབང་ཐོབ་པར་བསམས་པས་འགྲུབ་བོ།  །མཉམ༷་པ༷ར་འཇོ༷ག་ན༷།  རང་ལྷའི་ཐུགས་ཀར་ཟླ་བ་ཉ་གང་བའི་སྟེང་དུ་ཧཱུྃ་སྔོན་པོ་ལས་

འོད་འཕྲོས།  སྲིད་པ་གསུམ་གྱི་སྒྲིབ་པ་ཐམས་ཅད་སྦྱངས།  སངས་རྒྱས་བརྒྱུད་པ་དང་བཅས་པའི་ཤེས་རབ་དང་ཏིང་ངེ་འཛིན་ཕུལ་བྱུང་གི་ཡོན་ཏན་མ་ལུས་པ་བསྡུས་ཏེ་ཧཱུྃ་ཡིག་ལ་ཐིམ་པས་དེ་ཉིད་རྣམ་པ་ཐམས་ཅད་
དང་ལྡན་པའི་ཏིང་ངེ་འཛིན་གྱི་རྡོ༷་རྗེ༷་མི་ཤིགས་པ་ཆེན་པོར་གྱུར།  དེ་ལས་རྡོ་རྗེའི་གཟི་འོད་ཆེན་པོ་འབར་བར་བསམས་ལ།  རྩེ་གཅིག་མཉམ་པར་བཞག་པས་ཏིང་ངེ་འཛིན་ཁྱད་པར་ཅན་སྐྱེའོ༷།  །གསུམ་པ་
མཆོག་གམ་མཐར་ཐུག་གི་གདམས་པ་བཞི་ནི།  རང་གི་ལུས་འདི་ཉིད་འཇམ་དཔལ་གཞོ༷ན་ནུ༷འི་སྐུ་མཚན་དང་དཔེ་བྱད་དང་ལྡན་པར་གསལ་བ་ཡི༷ས་ལུས་ཐ་མལ་དུ་འཛིན་པ་སྦྱང༷་ཞི༷ང་།  སྐུ་དེ་ཡང་སྣང་
ལ་སྟོང་པ་མེ་ལོང་ནང་གི་གཟུགས་བརྙན་ལྟ་བུ་རང་བཞིན་གྱིས་དག་པ་དེ་ཉིད་སངས་རྒྱས་ཐམས་ཅད་ཀྱི་ཡེ་ཤེས་ལྔ་ཡི་བདག་ཉིད་འཇམ་དཔལ་གྱི་ཐུགས་གཉིས་སུ་མེད་པའི་ཡེ་ཤེས་དང་ཐ་མི་དད་པའི་རང་གི་
སེམས་ཉིད་གདོད་ནས་དག་ཅིང་འོད་གསལ་བ་ཧྲིག་གེ་ཡེར་རེ་རྗེན་ནེ་བ།  པྲ་ཀྲྀ་ཏི་བི་ཤུདྡྷོ྅ཧཾ་ཞེས་པའི་དོན་ལྟར་རང་བཞིན་རྣམ་པར་དག་པའི་བདག་ཉིད་དུ་ཤེས་པར་བྱའོ།  །དེས་ལུས་སྦྱངས་ནས་དག་པ་ཡེ་
ཤེས་ཀྱི་སྐུ་འགྲུབ་བོ།  །གཉིས་པ་རང་འཇམ་དབྱངས་སུ་གསལ་ལ་ངག་ཐམས་ཅད་གསུང་དབྱངས་རྣམ་པར་དག་པའི་བདག་ཉིད་དུ་གསལ་བཏབ།  གསུང་དེ་ཡང་གྲག་སྟོང་ཡན་ལག་དྲུག་ཅུའི་རང་

བཞིན་དང་ལྡན་པར་གྱུར་པ་དེའི་རྣམ་པ་ལྕེ་སྟེང་ནས་བཟུང་སྟེ་མགྲིན་པའི་བར་གྱི་སྦུབས་ཐམས་ཅད་མགྲིན་པ་ཆོས་ཀྱི་དུང་དཀར་གྱི་ཁྲེམ་གཉེར་འཁྱིལ་བ་ལྟ་བུར་ཡོད་པའི་ནང་དུ།  ཨ་སོགས་
དབྱངས་བཅུ་དྲུག་དཀར་པོ་གཡས་ཕྱོགས་སུ་འཁྱིལ་བ།  ཀ་སོགས་གསལ་བྱེད་སོ་བཞི་དམར་པོ་གཡོན་སྐོར་དུ་འཁྱིལ་ཞིང་འོ༷ད་འབ༷ར་བའི་ཡི༷ག་འབྲུ༷ས་གང་བར་བསམ།  དབྱངས་གསལ་ལན་གསུམ་
བརྗོད་པས་ཁམས་གསུམ་དུ་སྔགས་ཀྱི་རང་སྒྲ་འབྲུག་གི་དབྱངས་ལྟར་རྒྱུན་མི་འཆད་པར་གྲགས་པར་བསམས་པས་ང༷ག་ཐ་མལ་པ་རྣ༷མས་སྦྱོང༷་བར་བྱེད་ལ།  གསུང་དེ་ཉིད་ཀྱང་རང་གི་སེམས་ཉིད་གདོད་ནས་
འོད་གསལ་བའི་རང་བཞིན་ལས་མ་འདས་པའི་དོན་དྲན་པར་བྱའོ།  །དེས་ངག་གསུང་གི་ངོ་བོར་སྒྲུབ་པའོ།  །གསུམ་པ་རང་ཉིད་འཇམ་དབྱངས་སུ་བསྐྱེད་ནས་ཐ་མལ་པའི་ཡིད་གནས་བསྒྱུར་ཏེ།  སངས་
རྒྱས་ཐམས་ཅད་ཀྱི་མཁྱེན་རབ་ཀྱི་ངོ་བོ་འཇམ་དཔལ་གྱི་ཐུགས་ཇི་ལྟ་ཇི་སྙེད་མཁྱེན་པ་ཡེ་ཤེས་ལྔའི་བདག་ཉིད།  སྟོང་ཞིང་འོད་གསལ་བ་ནམ་མཁའི་དཀྱིལ་ལྟ་བུར་གྱུར་པ།  དེའི་རྣམ་པ་རང་གི་ཐུགས་
ཀར་ཟླ་བའི་སྟེང་དུ་ཤེས་རབ་ཡེ་ཤེས་ཀྱི་རང་བཞིན།  དྲི༷་མ་མེ༷ད་པའི་ཕྱག༷་མཚ༷ན་རལ་གྲི་སྔོ་བསང་ཚོན་གང་བ་ཡེ་ཤེས་ཀྱི་མེ་འབར་བ་གསལ་ཞིང་དྭངས་པ་ལ་དམིགས་པ་གཏད་པས་ཡི༷ད་སྦྱང༷་ངོ༷་།  །ཐུགས་

གསལ་སྟོང་དེ་ཡང་རང་གི་སེམས་ཉིད་གཟོད་མ་ནས་འོད་གསལ་ལ་སྤྲོས་པ་ཀུན་གྱིས་སྟོང་པའི་དེ་བཞིན་ཉིད་དུ་རྣམ་པར་དག་པའི་དོན་དུ་བསྒོམས་པས་ཡིད་སྦྱངས་ཏེ་དག་པ་ཡེ་ཤེས་ཀྱི་ཐུགས་འགྲུབ་བོ།  །
བཞི་པ་རང་རྗེ་བཙུན་འཇམ་དཔལ་དབྱངས་ཀྱི་སྐུ་གསུང་ཐུགས་རྡོ་རྗེའི་བདག་ཉིད་དུ་གྱུར་པ་དེ་ཡང་ངོ་བོ་དབྱེར་མེད་ལྷན་ཅིག་སྐྱེས་པའི་ཡེ་ཤེས་སམ།  རང་བྱུང་གི་ཡེ་ཤེས་ཀྱི་བདག་ཉིད་རང་བཞིན་གྱིས་རྣམ་
པར་དག་པའི།  ར༷ང་བཞི༷ན་འོ༷ད་གས༷ལ་མཐ༷ར་ཐུ༷ག་སེམས་ཉི༷ད་གཉུག་མའི་གཤིས་སུ་རང་བབ་ལྷུག་པར་བཞག་པས་སྒོ་གསུམ་ཐ་དད་དུ་འཛིན་པའི་བག་ཆགས་ཐམས་ཅད་སྦྱངས་ཤིང་།  སྐུ་གསུང་ཐུགས་
རྡོ་རྗེ་གསུམ་དབྱེར་མི་ཕྱེད་པ་ཡེ་ཤེས་རྡོ་རྗེའི་བདག་ཉིད་མཐར་ཐུག་དོན་གྱི་འཇམ་དབྱངས་སུ་བསྒྲུབ་པ་སྟེ་དེ་ལྟར་བླ་ན་མེད་པའི་གདམས་པ་བཞིའོ།  །ཞེས་གདམས་པ་བཅུ་གཉིས་པོ་འདི་ནི་ཟླ་འབྱུང་སྦས་
པའི་མན་ངག་ཤཱཀྱ་ཤྲཱིས་གནུབས་བྱམས་པ་དཔལ་ལ་རྗེས་སུ་བསྩལ་ཅིང་།  ཁྲོ་ཕུ་ལོ་ཆེན་གྱི་གསུང་རབ་ལས་འཇམ་དབྱངས་མཁྱེན་བརྩེའི་དབང་པོས་སྙིང་པོར་དྲིལ་བའི་གསུང་གི་སྣང་བ་ལ་བརྟེན་ནས་
མི་ཕམ་འཇམ་དཔལ་དགྱེས་པས་དོན་བསྡུས་ཏེ་བཀོད་པ་ཟབ་མོའི་མན་ངག་ཡང་དག་པའོ།  །དེ་ལྟར་སྒྲུབ་ཐབས་ཡེ་ཤེས་འཁོར་ལོ་ཟབ་མོའི་མན་ངག་བཅུ་གཉིས་དང་བཅས་པ་འདི་ཉིད་རབ་བྱུང་བཅོ་ལྔ་པའི་

ཁྲོ་མོ་ཤིང་འབྲུག་གི་ལོའི་ཆུ་སྟོད་ཟླ་བའི་དཀར་ཕྱོགས་དགའ་བ་དང་པོ་རྒྱལ་ཕུར་འགྲུབ་སྦྱོར་སོགས་དུས་ཀྱི་དགེ་མཚན་བཟང་པོ་དང་ལྡན་པ་ལ།  རུ་དམ་ཡང་དབེན་པདྨ་བསམ་གཏན་བདེ་
ལྡན་གླིང་དུ་འཇམ་དཔལ་དགྱེས་པའི་རྡོ་རྗེས་བཀོད་པ་ཕྱོགས་ཐམས་ཅད་དུ་དགེ་ལེགས་ཀྱི་སྣང་བ་དམ་པ་རྟག་ཅིང་ཁྱབ་པའི་རྒྱུར་གྱུར་ཅིག་མངྒ་ལཾ།  ༈  ། འཇམ་དཔལ་ངག་གི་དབང་ཕྱུག་
གི་སྒྲུབ་ཐབས་པྲཛྙཱ་ཙཀྲ་བཞུགས་སོ།  །འདིར་སློབ་དཔོན་ཆེན་པོ་སྒེག་པའི་རྡོ་རྗེའི་ལུགས་ཀྱི་འཇམ་དཔལ་སྒྲུབ་པ་ལ་བསྙེན་སྒྲུབ་ལས་གསུམ་གྱི་དང་པོ་དབང་དང་མན་ངག་ལེགས་པར་ནོས་པའི་སྒྲུབ་པ་
པོས།  གནས་དགེ་བར་བསམ་གཏན་གྱི་སྤྱོད་ལམ་དང་ལྡན་པས་འཁོད་དེ།  སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང་ནས་ཆོས་ཐམས་ཅད་དམིགས་སུ་མེད་པའི་དེ་བཞིན་ཉིད་ལ་བློ་བཞག་ཅིང་།  
སྭ་བྷཱ་ཝས་སྔགས་བརྗོད་ལ།  སྟོང་པའི་ངང་ལས་པདྨ་ཟླ་བའི་སྟེང་།  །རང་ཉིད་སྐད་ཅིག་འཇམ་དཔལ་གསེར་གྱི་མདོག །ཕྱག་གཡས་མཆོག་སྦྱིན་གཡོན་པས་ཨུཏྤལ་བསྣམས།  །ཟུར་ཕུད་ལྔ་ལྡན་རྒྱན་
རྣམས་ཀུན་གྱིས་མཛེས།  །རྡོ་རྗེའི་སྐྱིལ་ཀྲུང་འོད་ཟེར་རབ་འཕྲོ་བའི།  །ཐུགས་དབུས་ཟླ་སྟེང་མུ་ལ་སྔགས་ཀྱིས་བསྐོར།  །འོད་ཟེར་འཕྲོ་འདུས་འཕགས་མཆོད་འགྲོ་སྒྲིབ་སྦྱང་།  །སྣང་སྲིད་རྣམ་དག་ལྷ་ཡི་རང་

བཞིན་བསྒོམ།  །ཨོཾ་ཝཱ་གཱི་ཤྭ་རི་མུཾ།  རིག་སྔགས་རྒྱལ་པོ་འབུམ་ཕྲག་དྲུག་ཏུ་བཟླ།  །ཁྲུས་དང་གཙང་སྦྲའི་ཀུན་སྤྱོད་དག་ལ་བརྟེན།  །སྔགས་སྒྲ་མ་ཉམས་ཐུན་མཐར་བཟླས་པ་འབུམ།  །དགེ་བསྔོ་སྒྱུ་མའི་ངང་
ནས་སྤྱོད་ལམ་སྤྱད།  །གཉིས་པ་དེ་ལྟར་བསྙེན་པ་སོང་ནས་སྒྲུབ་པ་ལ་འཇུག་པར་བྱ་སྟེ།  རས་ཕྲན་ཁྲུ་གང་ཙམ་གཙང་མས་བཀལ་བཏགས་བྱས་པ་ཁ་ཚར་མ་ཉམས་པ་ལྷག་པའི་རིན་གྱིས་ཉོས་པ་སྐྱོན་མེད་ཅིང་
གཙང་བར།  ཚོན་རྩི་བཟང་པོ་སྐྱོན་མེད་པས་འཇམ་དཔལ་གཞོན་ནུ་ཤ་ཚུགས་ལེགས་པ་གསེར་མདོག་གམ།  ཡང་ན་ཟླ་འདྲ་དཀར་པོ་གང་མོས་པ་བྲི་ཞིང་།  གཡས་མཆོག་སྦྱིན་གཡོན་ཨུཏྤལ་སྔོན་པོ་བསྣམས་
པ།  གཙུག་ཕུད་ལྔ་ལྡན་མེ་ཏོག་གིས་མཛེས་པ།  དར་དང་རིན་པོ་ཆེའི་རྒྱན་ཆས་ཐམས་ཅད་རྫོགས་པ།  ཞབས་རྡོ་རྗེའི་སྐྱིལ་མོ་ཀྲུང་གིས་པདྨ་ལ་བཞུགས་པ།  དེའི་ཕྱོགས་ཀྱི་ཁོར་ཡུག་རྣམས་སུ་རིན་པོ་ཆེའི་རི་ཡི་ཕུག་
རྣམས་སུ་ལྷའི་བུ་གཞོན་ནུ་ཡོད་པ།  སྟེང་གི་ཕྱོགས་ནས་སྤྲིན་ལས་བྱུང་བའི་ལྷ་སྲས་གཞོན་ནུ་ཟུང་གིས་མེ་ཏོག་འཐོར་བ།  ཞབས་པད་དུ་བསྙེན་ནས་ཞལ་ལ་ལྟ་བའི་སྒྲུབ་པ་པོ་མཆོད་པ་འབུལ་བའང་བྲིས་ན་རུང་
ཞིང་སྤྱན་འབྱེད་དང་རབ་གནས་ལེགས་པར་བྱ།  དེ་ནས་དུས་དགེ་བར་གནས་ཡིད་དང་མཐུན་པར་ཁྲུ་གང་ངམ་དེ་ཡི་ཚད་ཅན་གྱི་དཀྱིལ་འཁོར་དྲི་བཟང་དང་བ་ཡི་རྣམ་ལྔས་བྱུག་པའི་དབུས་སུ་ཕྱེ་མ་དཀར་པོ་སོགས་

ཚོན་སྣ་གཅིག་གིས་པདྨ་བཟང་པོ་མཛེས་པ་ཟེའུ་འབྲུ་གེ་སར་དང་བཅས་པའི་སྙིང་པོར་ཨོཾ་གྱིས་མཚན་པ།  ཐ་མར་རིན་ཆེན་འབར་བས་བསྐོར་བ་བྲི།  དེའི་སྟེང་དུ་རས་བྲིས་ཀྱི་སྐུ་བཀོད།  དེའི་
མདུན་དུ་མཆོད་པའི་སྟེགས་ལ་མེ་ཏོག་ལ་སོགས་པའི་མཆོད་པ་གཙང་མ་ཅི་འབྱོར་པ་ཉིན་བཞིན་བཤམས།  དེ་ནས་སྔགས་པ་རང་ཉིད་ཀྱིས་གཞོན་ནུའི་བརྟུལ་ཞུགས་བྱ་སྟེ།  ལྷའམ་རིག་འཛིན་གྱི་སྲས་གཞོན་
ནུ་ལྟར།  གོས་དཀར་གཙང་མའམ་ཁྲ་བོ་བགོས།  གཙུག་ཕུད་གསུམ་མམ་ལྔ་བཅིངས།  མེ་ཏོག་གི་ཐོད་དང་རྣ་ཆ་མགུལ་རྒྱན་དཔུང་རྒྱན་སོགས་ཀྱིས་སྤྲས་པ།  དཔྲལ་བར་མཚལ་གྱི་ཐིག་ལེ་མཛེས་པ་
བཀོད།  མདོར་ན་གཞོན་ནུའི་རྒྱན་དུ་འོས་པ་ཐམས་ཅད་ཀྱིས་བརྒྱན་པར་བྱས་ལ།  རས་བྲིས་དེ་ཡི་མདུན་དུ་འདུག་ནས་ཉིན་བཞིན་གཙང་མའི་མཆོད་པ་སྣ་ཚོགས་ཀྱིས་མཆོད་ཅིང་།  ལྷ་དང་སྔགས་ལ་སེམས་པ་
མ་གཏོགས་པའི་རྣམ་པར་རྟོག་པ་གཞན་སྤངས་ཏེ་ཟླ་བ་གསུམ་མམ་དྲུག་ཏུ་གཞོན་ནུའི་བརྟུལ་ཞུགས་སྤྱད་པས་འགྲུབ་པར་འགྱུར་རོ།  །དེ་ཡང་དང་པོར་རང་ཉིད་ཁྲུས་ལེགས་པར་བྱས་ལ།  སྟན་ལ་འོག་གི་མཚོན་
ཆའི་སྔགས་བཏབ་ནས་འདུག་སྟེ།  ཆོས་ཐམས་ཅད་རང་བཞིན་དག་པར་བསམ།  དེ་ནས་སྙིང་རྗེ་ཆེན་པོའི་བློ་བསྐྱེད་དེ།  རང་གི་སྙིང་གར་སྙིང་པོའི་གསང་སྔགས་ཨོཾ་མུ་ཞེས་པ་དང་།  མཚོག་མར་ཨོཾ་མུ་མུ།    

 སྤྱི་གཙུག་ཏུ་ཨོཾ་ཨིཾ་མུ།  སྙིང་ག་དཔུང་མགོ་གཉིས་མགྲིན་པ་དཔྲལ་བ་རྣམས་སུ།  ཨོཾ་ཨིཾ་མུ་སྭཱ་ཧཱ།  ཞེས་གོ་ཆའི་སྔགས་བསམ་པར་བྱའོ།  །ལག་པ་དང་མིག་ཏུ།  ཨོཾ་ཨོཾ་མུ།  ཞེས་མཚོན་ཆའི་སྔགས་
བསམ་མོ།  །ཡི་གེ་འདི་རྣམས་འོད་འབར་བ་གནས་དེ་དང་དེར་བསམ་པས་བྱིན་གྱིས་བརླབས་ཏེ་སྲུང་བ་དམ་པའོ།  །དེ་ནས་སྐྱབས་སེམས་ཚད་མེད་བསྒོམ་པ་སོགས་བྱས་ཏེ།  སྐད་ཅིག་གིས་རང་ཉིད་འཇམ་དཔལ་
གཞོན་ནུ་གསེར་གྱི་མདོག་ཅན་ཡང་ན་ཟླ་བའི་མདོག་ཅན་རང་གང་མོས་བྱ།  ཞལ་གཅིག་ཕྱག་གཉིས་མཚན་དང་དཔེ་བྱད་ལྡན་པ།  གཡས་མཆོག་སྦྱིན་གྱི་ཕྱག་རྒྱ་པུས་མོའི་སྟེང་དུ་མཛད་པ།  གཡོན་ཐུགས་ཀར་
ཨུཏྤལ་སྔོན་པོའི་ཡུ་བ་བཟུང་བའི་འདབ་མ་སྙན་གྱི་ཐད་དུ་ཁ་ཕྱེ་བ།  རལ་པའི་ཟུར་ཕུད་ལྔ་དང་ལྡན་པ་མེ་ཏོག་གིས་སྤུད་པ།  སྙན་ཆ་མགུལ་རྒྱན་དཔུང་རྒྱན་ཕྱག་གདུབ་ཞབས་གདུབ་སྐ་རགས་དོ་ཤལ་སེ་མོ་དོ་སྟེ་
རིན་པོ་ཆེའི་རྒྱན་བརྒྱད་དང་།  དར་གྱི་སྟོད་གཡོགས་དང་སྨད་ཤམ་མཛེས་པ།  ཞབས་རྡོ་རྗེའི་སྐྱིལ་མོ་ཀྲུང་གིས་པད་ཟླ་ལ་བཞུགས་པར་བསམ།  མདུན་གྱི་དཀྱིལ་འཁོར་གྱི་དབུས་སུ་ཨོཾ་ལས་འདབ་མ་
སྟོང་ལྡན་གྱི་པདྨ་འོད་འབར་བའི་དབུས་སུ་ཨོཾ་མུ་ཞེས་པ་ལས་རང་འདྲའི་འཇམ་དཔལ་བསྒོམས་ལ་རང་དང་མདུན་གྱི་ལྷའི་གནས་སོ་སོར་ཡན་ལག་ལྔ་པའི་ཡི་གེ་རྣམས་གོང་བཞིན་གསལ་བཏབ་ལ།  ཨོཾ་མུ་

ཞེས་སྙིང་པོའི་སྔགས་བརྗོད་པ་ཙམ་གྱིས་རང་བཞིན་གྱི་གནས་ནས་རང་འདྲའི་ཡེ་ཤེས་པ་སྤྱན་དྲངས་ནས་ལྷ་ལ་ཐིམ་པར་གྱུར།  མེ་ཏོག་ལ་སོགས་པ་དངོས་དང་ཡིད་ལས་སྤྲུལ་པའི་མཆོད་
པ་རྒྱ་མཚོས་མཆོད་ལ།  ཨོཾ་ཨོཾ་མུ་ཞེས་མཚོན་ཆའི་སྔགས་ཀྱིས་སྔགས་ཀྱི་ནོར་བུ་བླངས་ཏེ།  བདག་མདུན་གྱི་ལྷའི་ཐུགས་ཀར་ཟླ་སྟེང་ས་བོན་མུ་དང་མཐར་སྔགས་ཕྲེང་འཁོར་བ་འོད་ཟེར་སྤྲོ་བསྡུའི་
དམིགས་པ་དང་བཅས།  ཨོཾ་ཝཱ་གཱི་ཤྭ་རི་མུཾཿཞེས་པ་རྩ་བའི་གསང་སྔགས་འདི་ཉིད་ཧ་ཅང་མི་མྱུར་མི་བུལ་བ་སོགས་བཟླས་པའི་སྐྱོན་སྤངས་ཏེ།  ལྷ་དང་གསང་སྔགས་འབའ་ཞིག་ལ་སེམས་པ་མ་
གཏོགས་རྟོག་པ་གཞན་སྤངས་ནས་ཇི་སྲིད་མི་སྐྱོ་བའི་བར་དུ་བཟླས་པ་བྱ།  ཐུན་མཐར་བཟླས་གྲངས་ཡིད་ཀྱིས་ལྷ་ལ་ཕུལ་ཏེ།  མཆོད་པ་དང་བསྟོད་པ་སྣ་ཚོགས་རྒྱ་ཆེར་བྱས་ལ་ལྷ་གཤེགས་སུ་གསོལ།  
བདག་ཡན་ལག་ལྔ་པའི་སྔགས་ཀྱིས་སྲུང་བ་བྱས་ནས་གནས་ཀྱང་བསྲུང་སྟེ་སྤྱོད་ལམ་རྣམས་སུ་བསོད་ནམས་བསགས་པ་ལ་འབད་པར་བྱའོ།  །གལ་ཏེ་བཟླས་པ་ལ་མི་དགའ་ཞིང་སྒོམ་པ་ལ་མོས་པ་
རྣམས་ཀྱིས་ཤེས་རབ་ཀྱི་འཁོར་ལོ་བསྒོམ་པར་བྱ་སྟེ།  དེ་ཡང་རྩ་བའི་འཁོར་ལོ་བསྒོམ་པའི་ཚུལ་ནི་གོང་བཞིན་མཆོད་པ་བྱས་པའི་རྗེས་ལ།  རང་གི་སྙིང་གར་ཟླ་བ་ལྟ་བུའི་འཁོར་ལོ་ཡང་ཞིང་སྲབ་ལ་

དྭངས་ཤིང་ཆུང་བ་རྩིབས་བརྒྱད་པ་སྙིང་པོ་ཚག་  བརྩེགས་པ་ཞེས་ཀྱང་འདུག  མ་ལྟ་བུའི་ཁོར་ཡུག་ཀུན་ནས་ཟླུམ་པའི་ལྟེ་བ་ལ་མུ།  དེའི་ཕྱོགས་ཀྱི་རྩིབས་བཞིར་ངག་ཐམས་ཅད་ཀྱི་རྩ་བ།  ཨོཾ་ཨཾ་ཨིཾ་ཨུཾ།  ཞེས་ཡི་གེ་འབྲུ་བཞི་དང་།  མཚམས་
བཞིར།  ཝཱ་གཱི་ཤྭ་རི།  ཞེས་པ་འབྲུ་བཞི་བསྒོམ།  རྩིབས་བརྒྱད་ལ་ཡི་གེ་འབྲུ་བརྒྱད་བཀོད་པ་རྣམས་ཁ་དོག་དཀར་ཞིང་འོད་གསལ་བ་མ་རིག་པའི་མུན་པ་ཐམས་ཅད་སེལ་བ་ཉིད་
དུ་བློས་དུས་གཅིག་ཏུ་གསལ་བར་བསྒོམ་པ་ལས་མི་ཡེང་བར་བྱའོ།  །སྙིང་པོའི་ཡི་གེ་མུ་རབ་ཏུ་འོད་འབར་བ།  དེའི་འོད་ཟེར་གྱིས་ཡི་གེ་དང་འཁོར་ལོ་དང་བདག་གི་ལུས་ཐམས་ཅད་གསལ་བར་གྱུར་པས་
ཉོན་མོངས་པའི་དྲི་མ་ཐམས་ཅད་དག་ཅིང་གསལ་བར་ཅི་ནུས་སུ་བསམ་པར་བྱ།  གཏོང་བར་འདོད་ན།  ཆོས་ཐམས་ཅད་ཀྱང་རང་གི་སེམས་ཀྱི་སྣང་བ་ཙམ་སྟེ།  སེམས་ནི་ཤེས་རབ་ཀྱི་འཁོར་ལོར་བསྒྱུར་
ཅིང་སྣང་ལ།  ཇི་ལྟར་འཁོར་ལོ་འདི་དྭངས་ཤིང་གསལ་ལ་ཞི་བ་བཞིན་དུ་ཆོས་ཐམས་ཅད་ཀྱང་སྤྲོས་པ་རབ་ཏུ་ཞི་ཞིང་རང་བཞིན་གྱིས་འོད་གསལ་ཏེ་མངོན་པར་འདུ་བྱ་བ་ཐམས་ཅད་དང་བྲལ་བ་ཉིད་དུ་
བསམས་ནས་དེ་བཞིན་དུ་བློ་བཞག་པར་བྱའོ།  །དེ་ལས་ལྡང་བར་འདོད་ན་སྙིང་རྗེའི་སེམས་བསྐྱེད་པར་བསམས་ཏེ་འགྲོ་དོན་བྱ་བའི་བསམ་པས་ལངས་ཏེ་སྤྱོད་ལམ་ཇི་ལྟར་འཚམས་པར་བྱའོ།  །འོན་ཀྱང་

བཟླས་པའི་རྗེས་སུ་བསམ་གཏན་རྩེ་གཅིག་པས་ཤེས་རབ་འཁོར་ལོ་བསྒོམ་པར་བྱས་ན་ཡང་རུང་ངོ་།  །འདི་ནི་གཞོན་ནུའི་བརྟུལ་ཞུགས་ཀྱི་སྒོ་ནས་དངོས་གྲུབ་སྒྲུབ་པའི་སྦྱོར་བ་སྟེ་ཚུལ་
འདི་སྤྱད་ཟིན་ནས་དངོས་གྲུབ་ཉེ་བར་གྱུར་པ་དང་།  གནས་གཙང་མར་རམ་གནས་དང་དཀྱིལ་འཁོར་དེ་ཉིད་དུ་མཆོད་པ་དང་བཟླས་པ་སྦྱིན་སྲེག་གིས་ལྷ་མཉེས་པར་བྱས་ཏེ།  ཕྱག་མཚན་དང་ལྡོང་རོས་
སོགས་རྫས་སྣ་ཚོགས་ལས་ལ་སྦྱར་ཏེ་བསྒྲུབ་པར་བྱའོ།  །དེ་ཡང་རལ་གྲི་སོགས་ཕྱག་མཚན་ནི་ལག་པ་གཡས་སུ་ཐོགས།  ལྡོང་རོས་སོགས་སྣོད་དུ་བཞག་པ་ལག་པ་གཡོན་པས་བཀབ་སྟེ་བསྒྲུབས་པས་
འབར་བ་སོགས་ཀྱི་རྟགས་བྱུང་པས་མཁའ་སྤྱོད་ཀྱི་རིག་འཛིན་སོགས་དངོས་གྲུབ་སྣ་ཚོགས་མངོན་དུ་འགྱུར་རོ།  །ཟླ་བ་གཟས་ཟིན་པའི་དུས་སུ་བདག་གི་རྣལ་འབྱོར་གོང་ལྟར་བྱས་ནས།  སྣོད་བཟང་པོར་
བ་བཟང་པོའི་འོ་མ་བླུགས་པ་ལག་པ་གཡོན་པས་བཀབ་ནས་ཟླ་བ་ལ་མི་ལྟ་བར་གཟས་མ་བཏང་གི་བར་བཟླས་ཏེ་བསྒྲུབ་ན་དེ་ཞོ་རུ་གྱུར་བའི་ཚེ་གྲུབ་པ་ཡིན་ལ།  དེ་འཐུང་བས་ཤེས་རབ་རྒྱ་ཆེན་པོའི་དངོས་གྲུབ་
ཐོབ་བོ།  །གལ་ཏེ་ཞོ་རུ་མ་གྱུར་ཀྱང་དེ་འཐུང་བས་ཤེས་རབ་འཕེལ་བར་འགྱུར་རོ།  །འདིའི་སྒོ་ནས་ཚེ་གསོ་བའི་ཆོ་ག་བྱེད་ན།  མཎྜལ་འདབ་བརྒྱད་དཀར་པོ་ལ་བཀྲ་ཤིས་རྟགས་བརྒྱད་ཀྱི་གཟུགས་བྲི།  དེའི་

དབུས་སུ་བུམ་པ་བཟང་པོ་མདོག་དཀར་བ།  སྨན་དང་རིན་པོ་ཆེ་དང་འབྲུ་སོགས་ཀྱི་རྫས་དང་ལྡན་པ་བ་དཀར་པོ་དང་དམར་པོའི་འོ་མས་བཀང་།  ཤིང་བཟང་པོས་ཁ་རྒྱན་བྱ།  རང་ཁྲུས་བྱས།  ལུས་དྲི་བཟང་
པོས་བགོས།  རས་དཀར་པོ་གཙང་མ་གྱོན།  ཀུ་ཤའི་སྟན་ལ་ཁ་ནུབ་ཏུ་ཕྱོགས་པར་བསྡད།  ནད་པ་སོགས་གཞན་དོན་དུ་བྱེད་ན་དེས་གོས་དཀར་གཙང་མ་གྱོན་ནས་དལ་གྱི་ནུབ་ཏུ་ཁ་ཤར་དུ་བསྟན་ཏེ་འཁོད་
པར་བྱ།  རང་ལྷའི་རྣལ་འབྱོར་གོང་བཞིན་བསྒོམ་པའི་མདུན་དུ་གཞལ་ཡས་ཁང་བཟང་པོ་རྡོ་རྗེའི་དཀྱིལ་འཁོར་གྱི་འཁོར་ལོ་ཇི་ལྟ་བར་བསྒོམ་པའི་དབུས་སུ།  བསྒྲུབ་བྱ་དང་བུམ་པ་དབྱེར་མེད་སངས་རྒྱས་
ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་ཁ་བ་ལ་མཚལ་བཟང་པོས་གཏོར་བ་ལྟ་བུ་དམར་སྐྱ་མཉམ་པའི་ཕྱག་རྒྱས་བདུད་རྩིའི་བུམ་པ་བསྣམས་པ།  དེའི་ཐུགས་ཟླ་བའི་དཀྱིལ་འཁོར་གྱི་སྟེང་ན་འཇམ་དཔལ་
གདོད་ནས་སངས་རྒྱས་པ་ཞེས་བྱ་བ།  སྐུ་མདོག་དཀར་པོ་ཞལ་གཅིག་ཟུར་ཕུད་ལྔ་དང་ལྡན་པ་ཕྱག་བརྒྱད་ཀྱིས་ཤེར་ཕྱིན་གླེགས་བམ་དུ་མ་བསྣམས་པ།  དེའི་ཐུགས་ཀར་ཟླ་དཀྱིལ་ལ་འཇམ་དཔལ་ཡེ་ཤེས་
སེམས་དཔའ་ཞེས་པ་དམར་སྐྱ་ཕྱག་ན་པདྨའི་སྟེང་ན་ཚེ་བུམ་བསྣམས་པ།  ཡང་ན་སྔ་མ་བཞིན་མཉམ་གཞག་གི་ཕྱག་རྒྱའི་སྟེང་ན་པདྨ་དང་བུམ་པ་བསྣམས་པའོ།  །དེའི་ཐུགས་ཀར་ཡང་དེ་བཞིན་བཅུ་དང་བརྒྱ་

སོགས་ནས་གྲངས་མེད་བརྗོད་མེད་པར་དུ་བསྒོམ།  བདག་གིས་སྔགས་བཟླས་པས་ལྷ་རྣམས་ལས་ཡེ་ཤེས་ཀྱི་འོད་ཟེར་འཕྲོས་པས།  གཤིན་རྗེའི་གཤེད་མདོག་དམར་ལྕགས་ཀྱུ་དམར་པོ་
ཐོགས་པ་ལུས་མེ་ལྟར་འབར་བ་མཐའ་ཡས་པ་འཕྲོས་པས་བགེགས་ཀྱི་གནས་ཐམས་ཅད་བཅོམ་སྟེ་དེའི་གནས་ནས་ཚེའི་རང་བཞིན་འོད་དམར་པོའམ།  ཡང་ན་བསྒྲུབ་བྱ་ཇི་འདྲ་བའི་གཟུགས་བཀུག་སྟེ།  ཕྱག་རྒྱ་འདུག་གི་
བུམ་པ་ལ་ཐིམ་པར་བྱའོ།  །སྔགས་ནི།  ཨོཾ་ཝཱ་གཱི་ཤྭ་རི་མུཾ་ཛཱི་བཾ་བ་ར་དེ་སྭཱ་ཧཱ།  ཞེས་སོ།  །དེའི་ཚེ་བཀའི་འཁོར་ལོ་བསྐུལ་བར་བྱའོ།  །དེ་ནས་བུམ་པ་དེ་བསྒྲུབ་བྱའི་གནས་ལྔར་ཡང་ཡང་བསྟིམ།  
ནས་རྡོ་རྗེའི་གོ་ཆས་བསྲུང་བར་བྱའོ།  །ཡང་ན་གོ་ཆ་ཐམས་ཅད་ཀྱི་སྔགས།  ཨོཾ་བཛྲ་ཀཱ་ཝཱ་ཙི་རཀྵ་ཧཱུྃ།  ཞེས་པས་སོ།  །དེ་ནས་སྐུད་པར་རྩ་སྔགས་དང་རཀྵ་རཀྵ་སྦྱར་བའི་སྲུང་བའི་སྔགས་བཟླས་པས་མདུད་པ་པོར་བ་
མགུལ་ལམ་དཔུང་པར་བཅིངས།  གྲོ་གའམ་ཤིང་ཤུན་ལ་རྩ་སྔགས་བྲིས་ཏེ་ཕྱི་རོལ་འཁོར་བའི་ཚུལ་དུ་བྱས་པར་མཚོན་ཆ་སྣ་ཚོགས་པས་བརྒྱན་པ།  སྔགས་ཀྱི་བྱིན་གྱིས་བརླབས་ནས་ལེགས་པར་དྲིལ་ཏེ་གཙུག་ཏུ་བཏགས།    
དེ་བཞིན་ཞལ་གྱི་སྔགས་ཀྱི་འཁོར་ལོ་མགུལ་དུ་བཏགས།  གོ་ཆའི་སྔགས་ཀྱི་འཁོར་ལོ་དཔུང་པར་བཏགས།  མཚོན་ཆའི་སྔགས་འཁོར་ལག་པའི་འཁྲིག་མ་གཉིས་ལ་བཏགས།  སྙིང་པོ་གོ་ཆ་མཚོན་ཆའི་སྔགས།  

རྟོག་པ་གཞན་ནས་གསུངས་པའང་འདིར་སྦྱར་རོ།  །རྡོ་རྗེའི་མངགས་གཞུག་གི་བཀྲ་ཤིས་སྲུང་པའང་གདགས་སོ།  །དེས་གདོན་དང་ནད་ལས་ཐར་ཞིང་བཀྲ་ཤིས་ཤིང་རིང་དུ་འཚོ་བར་འགྱུར་རོ།  །ཞེས་པའང་སྔགས་
དོན་རྡོ་རྗེ་རབ་འབྱེད་ཀྱི་གཞུང་ལ་བརྟེན་ནས་ཤིང་འབྲུག་ཟླ་༧ཚེས་༨ལ་མི་ཕམ་འཇམ་དཔལ་དགྱེས་པས་བཀོད་པ་མངྒ་ལཾ།  ༈  །འཇམ་དཔལ་པྲཛྙཱ་ཙཀྲའི་ལས་ཚོགས་གཞན་ཡང་།  གདོན་ཟིན་གསོ་ན།  
དང་པོ་དལ་བྱས།  རང་མཐུན་གཏོར་མ་བྱིན་གྱིས་བརླབས་ནས།  སྙིང་པོའི་སྔགས་ཤམ་དུ།  སརྦ་གྲ་ཧཱ་ན་ཨི་དཾ་བ་ལིཾ་གྲྀ་ཧྞ་གྲྀ་ཧྞ་པ་ཡ་སྭཱ་ཧཱ།  ཞེས་བསྔོས་པས་ཞི།  དེས་མ་ཞི་ན་ཞི་བའི་སྦྱིན་སྲེག་བྱ་སྟེ།  
འབྲུ་སྨན་མེ་ཏོག་སོགས་རང་མཐུན་བསྲེག་བླུགས་ཕུལ་ལ།  རྩ་སྔགས་དང་།  སརྦ་གྲ་ཧཱ་ན་ཤཱནྟིཾ་ཀུ་རུ་སྭཱ་ཧཱ།  ཞེས་པས་སོ།  །དེ་ལས་སྲེག་ཐབ་ཏུ་དང་པོ་འཇམ་དཔལ་མཆོད།  དེ་རྗེས་གདོན་བཀུག་སྟེ་རྫས་
མ་ལུས་བྱིན་ནོ།  །དེས་མ་ཐར་ན་གདོན་དབང་དུ་བྱ་བ།  དབང་གི་གཏོར་མ་དང་སྲེག་རྫས་བྱས་ཏེ་དང་པོར་ཡེ་ཤེས་པ་མཆོད།  དེ་རྗེས་གདོན་རྣམས་བཀུག་ལ་སྦྱིན་སྲེག་བྱིན་ནས།  ཡུངས་ཀར་དམར་པོ་ལ།  
རྩ་སྔགས་དང་།  སརྦ་གྲ་ཧཱ་ན་པཱ་ཤཾ་ཀུ་རུ་སྭཱ་ཧཱ།  ཞེས་ལན་སྟོང་དུ་མར་བྱས་ཏེ།  སྔར་བསྟན་འབྱུང་བའི་དལ་ལས་དབང་གི་ལས་སྦྱོར་གྱི་ཏིང་འཛིན་བཞིན་བྱའོ།  །གཏོར་མ་དམར་པོ་བྱ།  ཆོ་ག་འདིས་གདོན་

དབང་དུ་འགྱུར་རོ།  །དེས་མ་ཐུལ་ན་གདོན་བསྐྲད་པར་བྱ་སྟེ།  གྲོག་མཁར་ས་ལས་བྱས་པའི་རྔ་མོ་ནག་པོ་ལས་ཚོགས་བདག་གི་གཟུགས་བྱས་ཏེ་དེའི་སྙིང་གར་ཡི་གེ་ག་སྔོན་པོ་བྲིས་ཏེ་གཞུག་
གཟུགས་དེ་ཁ་ལྷོའམ་བྱང་ཤར་དུ་བསྟན་ཏེ་བཞག་དེའི་དྲུང་དུ་རླུང་དཀྱིལ་གྱི་དབུས་སུ་བགེགས་བསྐྲད་པའི་སྦྱིན་སྲེག་བྱ་སྟེ།  གཏོར་མའང་བཤམས།  གཏོར་མའི་ནང་བགེགས་ཀྱི་གཟུགས་བརྙན་བཅུག
རང་གཤིན་རྗེ་གཤེད་ཀྱི་ང་རྒྱལ་བྱ།  སྒྲུབ་གྲོགས་མདུན་ན་འདུག་པ་ལ་བདག་གི་དཔྲལ་བ་ནས་མི་གཡོ་བ་གཏུམ་པོ་སྤྲུལ་ཏེ་གྲོགས་མཆོག་དེ་ཉིད་དུ་གྱུར་པར་བསམས།  དེའི་ལག་ཏུ་གྲི་བཟང་པོ་གཏད་དེ།  
ཡང་ན་བདག་ཉིད་ཀྱི་སྔགས་ཟློས་ཤིང་།  རལ་གྲིའི་སྟབས་ཀྱིས་གདོན་ཟིན་ལ་བསྐོར་ཏེ་བགེགས་བསྐྲད་པའི་སྦྱོར་བ་བྱར་གཞུག་རང་ཉིད་གཤིན་རྗེ་གཤེད་ཀྱི་ཏིང་ངེ་འཛིན་གྱིས།  རྩ་སྔགས་དང་།    
མ་ཧཱ་ག་ཎ་པ་ཏི་ས་པ་རི་ཝཱ་ར་ཎ་ཕཊ་ཕཊ།  ཅེས་ཡུངས་ཀར་དང་ཕྲེང་བ་ལ་བཟླས་ནས་གདོན་གྱིས་ཟིན་པ་ལ་བརྡེག  །དེ་ནས་སྐྱེས་པའམ་བུད་མེད་ཀྱིས་གཏོར་མ་གཟུགས་བརྙན་བཅས་ཁྱེར་ནས་ལྷོའམ་དབང་
ལྡན་གྱི་ཕྱོགས་སུ་རྒྱང་གྲགས་གཅིག་ཙམ་དུ་འགྲོ་བར་བྱ།  དེའི་རྗེས་སུ་མི་གཡོ་བའི་སྔགས་པ་དེས་རང་གི་སྔགས་བཟླ་བཞིན་རལ་གྲི་བསྐོར་བའི་སྟབས་ཀྱིས་འདོམ་བདུན་པའི་ཕྱི་ནས་བགེགས་བསྡིགས་ཤིང་

དེད་པར་བྱའོ།  །གཟུགས་བརྙན་དེ་བསྐྱལ་ནས་སླར་ལོག་པའི་སྔགས་པ་བདག་ཉིད་ཀྱིས་བསྐྲད་པར་བྱའོ།  །དེའི་ཕྱི་ཉིན་བགེགས་བསྐྲད་པའི་སྦྱིན་སྲེག་དང་གཏོར་མའི་རྗེས་སུ་མནན་པ་བྱའོ།  །དེས་ཀྱང་
གཏོང་བར་མ་གྱུར་ན་ཡོངས་སུ་གཞོམ་པའི་ཆོ་ག་བྱ་སྟེ།  ཐབ་གྲུ་གསུམ་ནག་པོར་རྡོ་རྗེའམ་བེ་ཅོན་གྱི་མཚན་མ་ནག་པོ་སོར་བརྒྱད་པ་བཞག་ལ།  དེར་དུར་ཁྲོད་ཀྱི་མགལ་དུམ་མམ་ཚེར་མ་ཅན་གྱི་ཤིང་གྲུ་གསུམ་
གྱི་དབྱིབས་སུ་བརྩིགས།  གྲོག་མཁར་ས་ལས་གདོན་གྱི་གཟུགས་བརྙན་ནམ།  གྲོ་གའམ་ཤོག་གུ་ལ་རི་མོར་བྲིས་པ་བྱ་སྟེ།  དེ་ཡང་ཚ་བའི་ནད་ལ་གདོན་མདོག་དམར་སེར།  སྐྲ་གྱེན་བརྫེས་ཅན་དང་
གྲང་ནད་ལ་གདོན་གཟུགས་སྔོ་སྐྱ་སྐྲ་ཐུར་དུ་བྱིལ་བྱིལ་པོར་འདུག་པ་བྱ།  དེའི་སྙིང་གར་ཡི་གེ་པྲེ་རེ་བྲིའོ།  །དེ་སྐུད་པ་ནག་པོས་ཕུར་པ་བཞི་ལ་བརྟོད་དེ་བཞག །དེ་ནས་ཕུར་པ་དང་གྲི་དང་གཏུན་ཤིང་
ངམ་བེ་ཅོན་ཡང་ཉེ་སྐོར་དུ་བཞག་པར་བྱ།  མཆོད་པ་དང་གཏོར་མ་སྔར་བརྗོད་པ་བཞིན་བཏང་།  རང་ཁ་ལྷོར་བལྟས་ཏེ་ལྷའི་ང་རྒྱལ་གྱིས་མེ་ལྷ་བསྐྱེད་ཅིང་མཆོད་ནས་གཤིན་རྗེ་གཤེད་མཆོད་པ་དྲག་པོའི་
སྲེག་བླུགས་ལྟར་བྱས་ལ།  གདོན་གཟུགས་དེ་ནད་པའི་དྲུང་དུ་བཞག་ནས་ལྷ་རྣམས་བསྐུལ་ཞིང་སྔགས་དམིགས་ཀྱིས་གདོན་བཀུག་སྟེ་གཟུགས་བརྙན་ལ་བསྟིམ།  དེ་ནས་སྐུད་པ་ནག་པོས།  ཨོཾ་བཛྲ་

བནྡྷ་ཧཱུྃ།  དུཥྚ་གྲ་ཧཱ་ན་བནྡྷ་བྃ་ཧཱུྃ་ཕཊ།  ཞེས་པ་རྩ་སྔགས་ལ་བཏགས་ཏེ་བཟླས་ནས་གཟུགས་བརྙན་བཅིངས།  དེ་ལྟར་ཡང་ཡང་དགུག་པའི་སྦྱོར་བ་བྱས་ཏེ་ཁུག་པར་མཐོང་ན།  དང་པོ་
གནས་ལྔར་ཕུར་པ་བཏབ།  དེ་ནས་གྲིས་གཏུབས།  བེ་ཅོན་ནམ་གཏུན་ཤིང་གིས་ཕྱེ་མར་བརྡུངས་ལ་བསྡུས་ཏེ་ཧོམ་དུ་བསྲེག་ཐལ་སོལ་རྣམས་བསྡུས་ཏེ་བརྫིས་པ།  རྡོ་ལེབ་ལ་སྣ་ཚོགས་རྡོ་རྗེ་བྲིས་པས་
མནན།  དེ་སྟེང་སྔགས་པས་གཡོན་བརྐྱང་བའི་སྦྱོར་བས་མནན་ཏེ།  གད་མོ་དྲག་པོ་དགོད་ཅིང་སྔགས་བཟླའོ།  །དེ་ཡང་ཕུར་པ་གདབ་དུས་གོང་གི་བསྒྲུབ་བྱའི་གནས་སུ།  སརྦ་དུཥྚ་གྲ་ཧཱ་ན།  ཅེས་
གཞུག །གྲིས་གཏུབ་པར་རྩ་སྔགས་ལ།  ཙྪེ་ད་ཙྪེ་ད་མཱ་ར་མཱ་ར་ཁཌྒེ་ན་ཧཱུྃ་ཕཊ།  ཅེས་དང་།  མནན་པ་ལ་རྩ་སྔགས་དང་།  དུཥྚཱན་གྲ་ཧཱ་ན་སྟམྦྷ་ནི་ཀུ་རུ་ལཾ་ཧཱུྃ་ཕཊ།  ཅེས་ཅི་ནུས་ཀྱིས་དྲག་པོའི་སྦྱོར་བ་
བྱའོ།  །དེ་ནས་གོང་བསྟན་ཞི་བའི་སྦྱོར་བས་ཁྲུས་བྱའོ།  །དེ་ནས་ཚེ་གསོ་བའི་ཆོ་ག་བྱའོ།  །དེས་གདོན་ཀུན་ལས་ཐར་ནས་བདེ་ལེགས་སུ་འགྱུར་རོ།  །སྒེག་རྡོར་སྔགས་དོན་རྡོ་རྗེ་རབ་འབྱེད་ལས།  ལྷ་
མོའམ་ནི་གནོད་སྦྱིན་མོ།  །མངོན་པར་ཤེས་པ་ལྡན་པ་དག །དབང་དུ་བྱ་བ་བསྒྲུབ་པ་ནི།  །རིང་པོར་མི་ཐོགས་འགྲུབ་པར་འགྱུར།  །མཐུ་ཆེན་བསྒྲུབ་པར་དཀའ་བ་དང་།  །རང་གི་འདོད་པ་མི་ལྡན་དང་།  །

རགས་ལས་གྲུབ་པའི་གཟུགས་ཅན་དང་།  །མངོན་པར་ཤེས་པ་མི་ལྡན་པ།  །དབང་དུ་བྱ་བ་དཀའ་བར་བཤད།  །ལྷ་མོ་གནོད་སྦྱིན་མོ་ལ་སོགས།  །ཕྲ་བའི་ལུས་ཅན་མངོན་ཤེས་ལྡན།  །རང་གི་འདོད་པ་
ལྡན་པ་དང་།  །མཐུ་ཆེན་པ་ཡང་དབང་འགྱུར་བ།  །རང་ཏུ་དཀའ་བ་མ་ཡིན་ནོ།  །ཞེས་དང་།  ཡང་གདོན་བཞི་ལ་གཏད་པའི་སྐབས་སུ།  ཀླུ་གདོན་ནི་ཕྲ་མོའི་སྒོ་ནས་གཞན་ལ་གནོད་པའི་ལས་བྱེད།  
ས་ཡི་གདོན་ནི་བརྣབ་སེམས་དང་ཕྲག་དོག་གི་སྒོ་ནས་གཞན་ལ་གནོད་པའི་ལས་བྱེད།  མ་མོའི་གདོན་ནི་ཆགས་སེམས་ཀྱིས་གཞན་གནོད་བྱེད།  འབྱུང་པོས་གནོད་སེམས་ཆེ་བའི་སྒོ་ནས་གཞན་གནོད་
བྱེད་དོ།  །གལ་ཏེ་འདི་དག་བརྟེན་ན་ཡང་།  འབྱུང་པོ་ནི་བློ་སྣ་ཚོགས་པ་ཅན་ཏེ་བརྟེན་པར་མི་བྱེད་དོ།  །ས་བདག་ངར་འཛིན་ཆེ་བས་འགྲོགས་ན་མི་བདེ།  །ཀླུ་བླུན་པས་དང་པོར་འདྲིས་ཤིང་དགའ་བར་དཀའ།  མ་མོ་
དགའ་ཆེས་པས་རྟག་ཏུ་དེའི་སེམས་འཛིན་པར་དཀའ་ཞེས་གསུངས་སོ།  །སྔགས་ཀྱི་སྦྱོར་བ་རྣམས་ནུས་མཐུ་རྣམ་པ་བཞིས་འགྲུབ་པར་འགྱུར་ཏེ།  གང་ཞེ་ན།  སྤྲུལ་པའི་ནུས་པ་ཞེས་བྱིན་གྱིས་བརླབས་
པའི་མཐུ་དང་།  བདེན་པའི་ནུས་པ་ཞེས་པ་གསང་སྔགས་བདེན་པའི་བྱིན་རླབས་དང་།  རྫས་དང་སྤྱོད་པའི་མཚན་ཉིད་བཀའ་བཞིན་སྦྱོར་བར་བྱས་པའི་ནུས་པའི་བྱིན་རླབས་དང་།  གཞན་གྱིས་སྡོང་

གྲོགས་བྱས་པའི་ནུས་པའི་བྱིན་རླབས་དང་བཞིའོ།  །སྤྲུལ་པ་བཞི་སྟེ།  ཡེ་ཤེས་ཀྱི་སྤྲུལ་པ།  ཏིང་འཛིན་གྱི།  ལས་ཀྱི།  ཡིད་ལ་བྱེད་པའི་སྤྲུལ་པ་བཞི་ཡི་དང་པོ།  ཡེ་ཤེས་ཐོབ་པ་
རྣམས་ཀྱིས་སྤྲུལ་པ་ཚར་གཅོད་རྗེས་བཟུང་བྱེད་པའོ།  །གཉིས་པ་ཏིང་ངེ་འཛིན་ཐོབ་པས་རྫུ་འཕྲུལ་སྣ་ཚོགས་ཀྱིས་དོན་བྱེད་པའོ།  །གསུམ་པ་ལས་ཀྱི་སྐྱེ་བས་ཐོབ་པའི་རྫུ་འཕྲུལ་ཅན་རྣམས་ཀྱིས་ཕན་
གནོད་བྱེད་པའོ།  །བཞི་པ་སྤྲུལ་པ་གསུམ་པོ་བཞིན་དབང་འབྱོར་བའི་རྫུ་འཕྲུལ་མ་ཐོབ་ཀྱང་ཡིད་ལ་བྱེད་པ་རྩེ་གཅིག་པས་ལས་བསྒྲུབ་པའོ།  །སྤྲུལ་པ་བཞི་པོ་གང་རུང་ལ་བརྟེན་ནས་བྱིན་རླབས་ལྷག་མ་
གསུམ་གྱི་བྱིན་གྱིས་བརླབ་ཏུ་རུང་བའི་གཞིར་འགྱུར་རོ།  །སྔགས་ནི་བདེན་མཐུ་ཅན་གྱི་བྱིན་གྱིས་བརླབས་པའོ།  །དེ་བཞིན་ཕྱག་རྒྱ་དང་ཏིང་ངེ་འཛིན་དག་ཀྱང་ངོ་།  །རྫས་ལ་སོགས་པ་ཚོགས་པ་དེ་དག་དངོས་པོའི་
ནུས་པ་དང་།  བཀའི་མཚན་ཉིད་ཀྱི་ནུས་པས་འབྲས་བུ་འབྱིན་ཏེ་ཀུན་རྫོབ་རྟེན་འབྲེལ་བསླུ་མེད་དོ།  །གཞན་གྱི་གྲོགས་ནི་ཕན་གནོད་བྱེད་པའི་དབང་ལྡན་རྣམས་མཆོད་བཟླས་སྦྱིན་སྲེག་སོགས་ཀྱིས་མཉེས་པར་བྱས་
པས་དེ་དག་གིས་སྒྲུབ་པ་པོ་ལ་གྲོགས་བྱེད་པ་སྟེ།  དེ་ལྟར་ནུས་པ་རྣམ་པ་བཞིས་སྔགས་ཀྱི་ལས་འགྲུབ་པར་འགྱུར་རོ།  །ཞེས་གསུངས་སོ།  །མངྒ་ལཾ།  ༈  །འཇམ་དཔལ་རས་བྲིས་སོགས་

ཀྱི་ཟིན་བྲིས་ལ།  འདིར་འཇམ་དཔལ་གྱི་རས་བྲིས་རྒྱས་པར་བལ་གྱི་དོག་པ་བྱིན་བརླབ།  དེ་ནས་གཞོན་ནུ་མ་ལ་སྐུད་པ་འཁལ་བཅུག  །ཐ་ག་པར་འཐག་ཏུ་བཅུག་པའི་རས་བྲིས་ཆེ་འབྲིང་ཆུང་སོགས་སྣ་ཚོགས་
ཡོད་ལ།  མུ་ཡིག་དང་པོར་རི་རྩེར་འབུམ་བཟླས་པས་བསྙེན།  སྐྱབས་སེམས་སྡོམ་བཟུང་བྱས་ལ།  གཙང་མའི་རས་ཀྱི་དུམ་བུའམ།  དར་ལ་ཙནྡན་ག་བུར་གུར་གུམ་གྱི་ཆུས་བསང་གཏོར་བྱས།  གཙང་བའི་
ཕྱོགས་སུ་གཙང་མའི་རི་མོ་མཁན།  དཀར་གསུམ་བཟའ་ཞིང་གོས་དཀར་གྱོན་པས་ཟླ་བ་ཉ་ཡི་དུས་སུ་རྒྱུ་སྐར་བཟང་པོར་ཉི་མ་འཆར་ཁའི་དུས་ནས་ཉིན་ཕྱེད་བར་བྲི།  དེ་ནས་མི་བྲི།  དེ་བཞིན་ཉིན་རེ་ཞིང་བྲིས་ཏེ་
ཡོངས་སུ་རྫོགས་པར་བྱ།  རྒྱས་པར་ཚེ་དཔག་མེད་ཀྱི་ཞིང་བཀོད་སོགས་མང་པོ་ཡོད།  བསྡུས་པར་དབུས་སུ་པདྨར་འཇམ་དཔལ་དམར་སྐྱའམ་གསེར་མདོག་གཞོན་ནུ་ཞི་འཛུམ་མཛེས་པ།  ཕྱག་གཡས་
མཆོག་སྦྱིན་གྱི་དཔལ་འབྲས་དང་གཡོན་ཨུཏྤལ་སྔོན་པོ་བསྣམས་པ།  ཟུར་ཕུད་ལྔ་པ།  བྱིས་པའི་རྒྱན་ཀུན་ལྡན།  མུ་ཏིག་དང་རིན་པོ་ཆེའི་མཆོད་ཕྱིར་ཐོགས་པ།  དར་སྔོན་པོ་གཡོ་བའི་སྟོད་གཡོགས།  དར་
གྱི་སྨད་གཡོགས་ཅན་སྐྱིལ་ཀྲུང་གིས་བཞུགས་པ།  དེའི་གཡས་སུ་ཀུན་ཏུ་བཟང་པོ་སྔོ་སྐྱ།  གཡས་རྔ་ཡབ།  གཡོན་རིན་པོ་ཆེ།  རྒྱན་ཐམས་ཅད་དང་རིན་པོ་ཆེའི་ཅོད་པན་ཅན།  རས་སྔོན་པོ་གཡོ་བའི་ན་

བཟའ་ཅན།  མུ་ཏིག་གི་ཕྲེང་བ་དང་རིན་པོ་ཆེའི་མཆོད་ཕྱིར་ཐོགས་པ།  གཡོན་དུ་སྤྱན་རས་གཟིགས་དཀར་པོ་གཡས་རྔ་ཡབ།  གཡོན་པདྨ་འཛིན་པ།  མཆོད་ཕྱིར་དཀར་པོ་ཅན་ཕྱེད་སྐྱིལ་
དུ་བཞུགས་པ།  འཁོར་གཉིས་འཇམ་དཔལ་ལས་ཅུང་ཆུང་བ་བྱ།  སྤྱན་གཟིགས་གཡས།  ཀུན་བཟང་གཡོན་དུ་བྱས་པའང་ཡོད།  རིགས་བདག་ཚེ་དཔག་མེད།  དཀར་དམར་འོད་འབར་སེང་ཁྲིར་བཞུགས་པ།  སྟེང་དུ་སྤྲིན་ལས་ལྷའི་བུ་
གཉིས་ཕྱེད་གཟུགས་མེ་ཏོག་གི་ཕྲེང་བ་འཛིན་པ།  འོག་ཏུ་སྒྲུབ་པ་པོ་སྤོས་ཕོར་ཐོགས་པ་བྲི།  རྒྱ་མཚོར་པད་སྡོང་།  དེའི་ཡུ་བར་ཀླུ་གཉིས་ཕྱེད་གཟུགས་ཅན་ཡང་བྲི་རུང་།  ཡང་ན་འཇམ་དཔལ་གྱི་སྐུ་ཁོ་ན་བྲི་སྟེ།  
རས་བྲིས་ཀྱི་ཆོ་ག་ལས།  རང་ལ་དད་པ་ཡོད་ན།  རི་མོ་མཁན་ཚུལ་ལྡན་མི་ལྡན་གྱིས་ཀྱང་བྲི་རུང་བ་དང་།  རང་ཇི་ལྟར་འདོད་པའི་རྣམ་པར་བྲི་ཆོག་པར་གསུངས།  ཡང་ན་གསེར་རམ་དངུལ་ལས་བྱས་པའི་
འཇམ་དཔལ་གཞོན་ནུའི་གཟུགས་ཅན་གཡས་མཆོག་སྦྱིན།  གཡོན་ཤེར་ཕྱིན་གྱི་གླེགས་བམ་ཐོགས་པ་ཅན་བྱས་ལ་མདུན་དུ་བཞག་ནས་མཆོད་པར་གསུངས།  ཡང་ཙནྡན་དཀར་པོ་ལས་གཡས་མ་དུ་ལུང་
གའི་འབྲས་བུ།  གཡོན་ཤེར་ཕྱིན་གླེགས་བམ་འཛིན་པའམ།  ཡང་ཙནྡན་དམར་པོ་ལས་བྱས་ཏེ།  གཡས་སུ་གནོད་སྦྱིན་དབང་བྱེད།  གཡོན་དུ་འཕྲོག་མ་བྱེད་པར་ཡང་གསུངས།  ཡང་རིན་པོ་ཆེ་སོགས་

ལས་འཇམ་དཔལ་སྐུ་གོང་འདྲ་གདན་གསེར་གྱི་རྨ་བྱ་ཅན་བྱེད་པ་འདི་ཕ་རོལ་ལས་རྒྱལ་བའི་དོན་དུ་གསུངས།  འདི་ལ་ཨུཏྤལ་སྟེང་རྡོ་རྗེ་ཡོད་ན་མཆོག་སྦྱིན་རྡོ་རྗེ་ཡིན་པས་འདིའི་སྐུ་བྱས་ཏེ།  ནང་དུ་གཡུལ་
ལས་རྒྱལ་བའི་སྔགས་བྲིས་ན་ལེགས་སྙམ་མོ།  །ཡང་ཤིང་ཨརྒ་དཀར་པོ་ལས་མཐེ་བོང་ཙམ་གྱི་འཇམ་དཔལ་བྱས་ལ།  དེ་མདུན་སྒྲུབ་པ་བྱ་བ་དང་།  གཞན་ཡང་ཤིང་སྣ་ཚོགས་ལས་བྱ་བར་གསུངས།  
ཝཱ་ཀྱེ་འབྲུ་དྲུག་པའི་རས་བྲིས་ནི་མཁྱེན་བརྩེའི་དབང་པོའི་འཇམ་དཀར་རས་བྲིས་བཞིན་ནོ།  །དེ་དུས་མཐར་འགྲུབ་པའི་བསྔགས་བརྗོད་ཆེ་བར་ཡོད།  དེས་ན་འཇམ་དཔལ་སྐུ་ཆེ་ཆུང་ཅི་རིགས་མཐེ་བོང་
གི་ཚད་ཙམ་གྱི་བར་དུ་བྱས་ལ་མདུན་དུ་བཞག་ནས་རབ་གནས་བྱའོ།  །དེའི་མདུན་དུ་རང་ཉིད་གནས་ནས།  སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་རྣམ་པར་ངེས་པའི་དབང་པོའི་རྒྱལ་པོ་དང་།  སཱ་ལའི་
རྒྱལ་པོ་ཚེ་དཔག་ཏུ་མེད་པ་དང་།  འོད་དཔག་ཏུ་མེད་པ་དང་།  རིན་པོ་ཆེའི་ཏོག་དང་།  གསེར་ཐུབ།  འོད་སྲུངས།  སྤྱན་མཛེས།  ཤཱཀྱའི་རྒྱལ་པོ་ལའང་ཕྱག་བྱ།  སངས་རྒྱས་ཐམས་ཅད་ལ་ཕྱག་
བྱས་ཏེ།  རྩེ་གཅིག་པའི་སེམས་ཀྱིས་རས་བྲིས་ལ་བལྟ་ཞིང་ཡི་གེ་གཅིག་པ་མུ་བཟླ་བར་བྱ།  དེས་མཚན་མ་མཐོང་བར་འགྱུར།  མུ་འདི་ནི་སངས་རྒྱས་ཚེ་དཔག་མེད་པས་ཀུན་ཏུ་བཟང་པོ་ལ་གནང་།  དེས་

འཇམ་དཔལ་ལ་བྱིན་ཏེ་དེས་རང་གི་སྙིང་གར་བཀོད་པའོ།  །འདི་གཙང་སྦྲ་སོགས་མེད་ཀྱང་འགྲུབ།  དུས་ཀྱི་ཐ་མར་ངེས་པར་འགྲུབ།  འདི་དེ་བཞིན་གཤེགས་པ་ཐམས་ཅད་ཀྱི་
གཙུག་ཏོར་འཁོར་ལོས་སྒྱུར་བ་གཙུག་ཏོར་རྒྱལ་པོ་ཡིན་ནོ།  །བྷྲཱུྃ་ལ་ལས་ཅི་བསྟན་པ་འདིས་བྱེད་གསུངས།  མ་བསྒྲུབས་ཀྱང་ལས་བྱེད་ན་བསྒྲུབས་པས་ལྟ་ཅི་སྨོས།  འདིས་ཇི་ལྟར་འདོད་པའི་འབྲས་བུ་ཕུན་
སུམ་ཚོགས་པ་ཐོབ།  ཟས་ངན་ཤ་ཆང་།  ཏིལ།  རྒྱ་སྲན།  སྐྱུ་རུ་ར་རྣམས་མི་བཟའ།  འཁར་བའི་སྣོད་དུ་མི་བཟའ།  ཀུ་ཤའི་ཁྲེས་ལ་འདུག  །སངས་རྒྱས་ཡིད་ལ་བྱེད་པས་བཟླ།  ཧ་ཅང་བཟའ་བཏུང་མང་
ཉུང་།  འགྲོ་དང་ལྟད་མོ་ཉལ་བ་རྣམས་སྤང་།  ས་ཡོན་བསྡམ།  རྨི་ལམ་བཟང་པོ་གཞན་ལ་གསང་།  སངས་རྒྱས་ཀྱི་མདུན་དུ་བརྗོད།  ཧ་ཅང་མི་མྱུར་བར་ཡི་གེ་གཅིག་པ་བཟླ།  མཐར་ཤེར་ཕྱིན་བཀླག་
སངས་རྒྱས་དང་འཇམ་དཔལ་ལ་བལྟ་ཞིང་བཟླས་ནས་བགྲང་ཕྲེང་ལ་ཕྱག་བྱས་ཏེ་སངས་རྒྱས་ལ་དབུལ།  མཐོ་དོ་ཙམ་འོག་ཏུ་འབྲས་བུ་བཞག་པའི་མཚན།  གྱི་ལས་ཐམས་ཅད་པའི་ཐབ་ཏུ་འབྲས་ཐུག་ཆན།  འོ་མ།  ཞོ་དང་སྦྲང་རྩིས་སྦྱིན་སྲེག་བྱས་
པས་འཇམ་དཔལ་དངོས་སུ་འབྱོན།  དེ་སོགས་སྦྱིན་སྲེག་གི་ལས་མང་དུ་གསུངས།  སྣ་མའི་སོགས་ཀྱི་མེ་ཏོག་དྲི་ཞིམ་ལ་སྔགས་བཟླས་ཏེ་སྐུའི་ཞལ་དུ་གཏོར།  སྣ་མའི་མེ་ཏོག་

ལ་འབུམ་བཟླས་ཏེ་སྐུའི་ཞབས་དྲུང་དུ་བཞག་ནས།  དེར་ཀུ་ཤའི་ཁྲེས་ལ་ཉལ་ན་རྨི་ལམ་ཅི་འདོད་སྟོན།  པདྨའི་སྐུད་པའི་སྙིང་པོ་བྱས་པའི་མར་མེ་སྟོང་སྦར་ཏེ་སྐུའི་མདུན་དུ་ཕུལ་ན་འཇམ་དཔལ་མཐོང་།  གཞན་
ཡང་མཆོད་པ་སྣ་ཚོགས་རྒྱ་ཆེ་ཕུལ་ཞིང་བཟླས།  དེས་གྲུབ་པ་རྣམས་མངོན་དུ་འགྱུར་རོ།  །དེ་ལྟར་བྱས་ནས་གཡུལ་ལས་རྒྱལ་བ་སོགས་ལས་ཅི་འདོད་ལ་དམིགས་ཏེ་བཟླ།  ལས་ཚོགས་ནི་འཇམ་དཔལ་ལས་
ཚོགས་དང་།  དེ་བས་རྒྱུད་ན་ཤིན་ཏུ་མང་པོ་ཡོད་པ་གང་འདོད་བསྒྲུབ་བོ།  །ཉེར་མཁོ།  གུར་གུམ།  གླ་རྩི།  ལི་ཤིའི་མེ་ཏོག་ཁར་བཅུག་ནས་བཟླས་ན་གང་དང་ལྷན་ཅིག་གཏམ་བྱས་པ་དེ་དབང་དུ་འགྱུར།  ན་ལེ་
ཤམ་ལ་སྟོང་རྩ་བརྒྱད་མངོན་བསྔགས་ཁར་བཅུག་ན་ཁྲོས་པའང་ཚིག་གིས་དགའ་བར་འགྱུར།  ཡིད་ལ་དྲན་ན་དགྲས་མཐོང་ཡང་མི་ཁྲོ།  རྟག་ཏུ་བཟླས་ན་སྐྱེ་བོ་ཐམས་ཅད་དགའ།  འཇིགས་པ་བྱུང་དུས་ཡིད་
ལ་བྱས་ན་འཇིགས་པ་མེད་པར་འགྱུར།  གཞན་ཁྲོས་པར་བྱམས་པ་བསྒོམ་ཞིང་སྔགས་དྲན་པས་དོར་གདོང་ལ་བལྟས་པས་ཁྲོས་པ་ཞི།  དྲི་ཞིམ་པའི་མེ་ཏོག་གིས་སྦྱིན་སྲེག་བྱས་ན་གང་དམིགས་དེ་དབང་དུ་བྱེད།  
ཐོ་རངས་ལན་བདུན་བསྔགས་པའི་ཆུ་འཐུང་ན་ངེས་པར་མྱོང་འགྱུར་གྱི་ལས་ཟད་པར་བྱེད།  ལན་བདུན་བསྔགས་པའི་ཆུས་གདོང་བཀྲུས་ན་སྐྱེ་བོ་ཐམས་ཅད་དགའ་བར་འགྱུར།  མེ་ཏོག་ལ་བདུན་བསྔགས་ནས་གཞན་ལ་

བྱིན་ན་དེ་དབང་དུ་འགྱུར།  གུ་གུལ་དང་པྲ་རྩི་པོག་སོགས་སྦྱིན་སྲེག་གི་ལས་མང་དུ་ཡོད།  དྲི་ཐམས་ཅད་པའི་གཟུགས་བརྙན་བྱས་ལ།  མཚོན་རྣོན་སོ་གཅིག་པས་སྐྱེས་པའི་རྐང་གཡས་དང་།  
བུད་མེད་རྐང་གཡོན་ནས་བཅད་དེ་སྲེག་བླུགས་བྱས་ན་གང་འདོད་དེ་དབང་དུ་འགྱུར།  གང་གི་གདོང་ལ་བལྟས་ནས་བཟླས་ན་དེ་ནད་དང་འབྲལ།  སྐུད་པ་མདུད་ཅིང་བཟླས་ཏེ་གང་གི་གཙུག་ཏུ་བཅིངས་པས་ནད་ལས་
གྲོལ་བར་བྱེད།  ནད་ཀྱིས་བཏབ་པར་བཟླས་པ་ཙམ་གྱིས་གྲོལ།  གོས་ལ་བཟླས་ནས་གྱོན་ན་སྐལ་བ་བཟང་པོར་འགྱུར།  མགུལ་ནད་ལ་གྲོག་མཁར་གྱི་ས་ལ་བཟླས་པའི་ལྡེ་གུ་བྱུགས་ན་གྲོལ་སོགས་སོ།  །རས་བལ་
དོག་པ་སྲང་གཅིག་གམ་སྲང་ཕྱེད་ཉོས་ལ་ཆུར་གྲུ་གང་།  ཞེང་དུ་ཁྲུ་ཕྱེད་ཙམ་གྱི་རས་ཁ་ཚར་བཅས་འཐག་བཅུག་གསུངས།  རས་བྲིས་ལ་འོད་འབར་བ་སོགས་རྟགས་བྱུང་ན་གུར་གུམ་དང་ཙནྡན་གྱིས་བཏགས་པའི་ཙནྡན་
དཀར་པོའི་མེ་ཏོག་གི་མཆོད་ཡོན་ཕུལ་ཏེ་མྱུར་བར་རས་བྲིས་ལ་ལན་གསུམ་བསྐོར་བ་བྱས་ཏེ་བཟུང་ན་དེ་མ་ཐག་གྲུབ་པ་འཐོབ་བོ་གསུངས།  རས་བྲིས་ཐ་མ་ཞེང་བདེ་གཤེགས་མཐོ་གང་ཞེས་པ་ཡུལ་དབུས་ཀྱི་སྐྱེས་བུ་ཚད་
ལྡན་གྱི་ཁྲུ་གཅིག་གོ་གསུངས།  འདི་རྣམས་ཉེར་མཁོའི་ཟིན་བྲིས་མི་ཕམ་པས་སོ།  ༈  །འཇམ་དཔལ་རྩ་རྒྱུད་ལས་གནོད་སྦྱིན་མོ་ཉེར་བརྒྱད་སྒྲུབ་པར་གསུངས་པའི་ནང་ཚན་གནོད་སྦྱིན་གཞོན་ནུ་མ་ནི་གྲོ་

ག་ལ་གི་ཝཾ་གིས་གཞོན་ནུ་མ་སྐྲ་ཕྱེད་སྤྱི་བོར་བཅིངས་པ་རྒྱན་ཀུན་ལྡན་གོས་གཅིག་པ།  གཡས་མ་དུ་ལུང་གའི་འབྲས་བུ།  གཡོན་མྱ་ངན་མེད་པའི་ཤིང་འཛིན་པ་བྲིས་ནས་རང་གི་མགོའི་སྟེང་ཕྱོགས་སུ་བཞག་
དགོན་པར་རང་གཅིག་པུར་ཉལ།  ཙནྡན་དཀར་པོའི་ལྡེ་གུས་དཀྱིལ་འཁོར་བྱས་ཏེ།  དུས་གསུམ་སྣ་མའི་མེ་ཏོག་གིས་གཅལ་བཀྲམ།  གུ་གུལ་བདུག་སྟེ་རིག་པ་སྟོང་བརྒྱ་རྩ་བརྒྱད་བཟླས།  དེ་ལྟར་ཟླ་བ་
གཅིག་གི་བར་དུ་བྱ།  རིག་པ་ནི།  ཨོཾ་ཡཀྵ་ཀུ་མཱ་རི་ཀེ་སྭཱ་ཧཱ།  དེ་ནས་ཉ་ལ།  སྣ་མའི་མེ་ཏོག་གི་མཆོད་པ་ཆེན་པོ་བྱས།  མར་གྱི་མར་མེ་དང་ལྷ་བཤོས་ཀྱང་ཕུལ།  ཀུ་ཤའི་ཁྲེས་ལ་འདུག་ནས་ཇི་སྲིད་རྣམ་ཐོས་
སྲས་ཀྱི་བུ་མོ་རང་གི་གཟུགས་ཀྱིས་འཁོར་གཞོན་ནུ་མ་ལྔ་བརྒྱ་དང་བཅས་པ་ནམ་མཁར་འདུག་ནས་འོད་འགྱེད་ཅིང་བདག་གིས་ཅི་བྱ་ཞེས་སྨྲས་པ་དང་།  མའམ་སྲིང་མོའམ་ཆུང་མ་གང་འདོད་པའི་མཆོག་བསླང་
བར་བྱའོ།  །མར་གྱུར་ན་སླར་གཞན་དུ་འདོད་ཅིང་འགྱོད་པས་འཇིགས་པས་མཆོག་ཇི་ལྟར་སློང་བ་དེ་བཞིན་བསྒྲུབ་པར་བྱ།  མ་དེ་ཡིས་ཟས་ནོར་སོགས་ཇི་འདོད་སྒྲུབ་པར་བྱེད།  སྲིང་མོར་གྱུར་པས་དཔག་
ཚད་བརྒྱ་ནས་བུད་མེད་འགུགས་པ་སོགས་ཇི་ལྟར་བསྒོ་བ་བཞིན་སྲིང་མོའི་ལས་ཐམས་ཅད་བསྒྲུབ།  ཆུང་མར་གྱུར་ན་རང་གི་ཁྱིམ་དུ་ཁྱེར་ནས་ལོ་སྟོང་དུ་འཚོ།  ཤི་ནས་རིགས་བཟང་པོར་སྐྱེ་ཞིང་མདོར་ན་ཆུང

མའི་ལས་ཐམས་ཅད་བྱེད་དོ།  ༈  །ཆུང་མ་གནོད་སྦྱིན་མ་བསྒྲུབ་ན་དེའི་སྔགས།  ཨོཾ་ནིཿ ཞེས་སོ།  །དེ་ཡང་ཙནྡན་ལྡེ་གུས་ལག་གཡས་བྱུག  །གུར་གུམ་ལྡེ་གུས་ལག་གཡོན་བྱུག  །
མཚན་མོ་རང་གཅིག་པུར་མི་སྨྲ་བར་དབེན་པར་སྒོ་བཅད་དེ།  བ་རུ་རའི་འབྲས་བུ་ལྔའམ་བརྒྱད་ཏིལ་མར་ནང་དུ་བཙོས་ཏེ་བླངས་ནས་དེ་ལ་སྔགས་བཟླ་སྟེ།  གསེར་རམ་དངུལ་ལམ་ཟངས་སམ་ས་ལས་བྱས་པའི་
སྣོད་གསར་པར་བཅུག་ནས་རང་ཉལ་བའི་རྐང་པའི་མཐར་བཞག་སྔགས་ཡི་གེ་གཅིག་པ་སྟོང་གིས་བསྔགས།  གནས་དབེན་པར་མེ་ཏོག་བཀྲམ་པར་ཉལ་བས།  གང་གི་ཚེ་མི་མ་ཡིན་པ་འོང་ནས་རྐང་པ་གཉིས་
ལ་ལྷའི་བདེ་བའི་རེག་བྱ་འཇམ་པའི་ལག་མཐིལ་གྱིས་རེག་པ་ཙམ་གྱིས་གཉིད་ལོག་པར་གྱུར་ནས་ནངས་པར་སད་དཀའ་བ་ཙམ་འབྱུང་ངོ་།  །སད་ནས་ཀྱང་དེ་སེམས་པ་འབྱུང་ཡང་དེ་དང་ཆགས་པ་མི་སྤྱད།  གཏམ་
མ་སྨྲས་ན་ཟླ་བ་དྲུག་གི་མཐར་ལྷའི་བུ་མོ་བག་མ་གསར་པའི་གཟུགས་ཀྱིས་འཁོར་དང་བཅས་པ་མར་མེ་ཐོགས་ནས་འོང་སྟེ།  རང་གི་མགུལ་ནས་འཁྱུད་ཅིང་ཆུང་མ་སྡུག་གུ་བཞིན་དུ་འགྱུར་ལ་དེ་ནས་འདོད་པ་བསྟེན་
པར་བྱའོ།  །མཚན་མོ་འདས་ནས་དེ་མི་སྣང་བར་འགྱུར།  གསེར་སྲང་སྟོང་ཕྲག་རི་བའི་མུ་ཏིག་གི་ཕྲེང་བ་རེ་ཡོངས་སུ་བཞག་ནས་འགྲོའོ།  །དེ་ལྷག་མ་མེད་པར་དེ་ཉིད་དུ་ལོངས་སྤྱད་དེ་ཟད་པར་བྱ།  ཅུང་ཟད་

བཞག་ན་ཡོད་པར་མི་འགྱུར་རོ།  །འདི་གྲུབ་པ་སུ་ལའང་བརྗོད་མི་རུང་སྟེ་བརྗོད་ན་སླར་མི་འོང་ཞིང་།  ཡང་ན་འཆི་བའི་བར་དུ་ཕུང་ཀྲོལ་བྱེད་པར་འགྱུར་རོ།  །འདི་མཆོག་ཏུ་གསང་སྟེ་སེམས་ཅན་གཉིས་པ་ལ་
བརྗོད་པ་མ་ཡིན་ཏེ།  ཐ་ན་ཕ་མའམ་གཉེན་བཤེས་དང་བདག་པོ་ལའང་མིན་ཅིང་དུད་འགྲོའི་དྲུང་དུའང་བརྗོད་པར་མི་བྱའོ།  །གསང་བ་པ་དང་གནོད་སྦྱིན་གྱི་བུ་མོ་ཐམས་ཅད་ཀྱི་མཆོག་འདི་ཡིན་ནོ།  །གཞན་ལ་
བརྗོད་ན་གྲུབ་ཟིན་པའང་སླར་མི་འགྲུབ་བོ།  །དེ་བཞིན་དུ་བུད་མེད་གཞན་སྔར་རང་གི་ཆུང་མ་ལ་ཡང་བསྒྲོད་པ་སྤང་བར་བྱའོ།  །ཞེས་གསུངས།  ཕ་རོལ་བྱད་མ་གང་གིས་གཤིན་རྗེ་གཤེད་ཀྱི་སྔགས་ཀྱི་མཐུས་
ལུས་དང་ཡོ་བྱད་མ་རུངས་པར་བྱས་པ་སླར་གསོན།  ཤིང་མངར་དང་།  ཨུཏྤལ་སྔོན་པོ་དང་ཙནྡན་དཀར་པོ་ཞིབ་བཏགས་ཆུ་གྲང་ལ་སྦྱར་ནས།  སྤྱི་བོ་ནས་རྐང་མཐིལ་བར་བྱུགས་ཤིང་འཇམ་དཔལ་གྱི་རྩ་བའི་སྔགས་
བཟླས་ན་སོས་པར་འགྱུར་རོ།  །འོ་མའི་ཟས་བཟའ་ཞིང་རས་བྲིས་ཀྱི་མདུན་དུ་འོ་མའི་སྲེག་བླུགས་བྱས་ན་འཚོ་བར་འགྱུར་རོ།  །ཞེས་གསུངས།  ན་མཿསརྦ་བུདྡྷཱ་ནཱ།  ཨོཾ་ར་ར་སྨ་ར་སྨ་ར་ཨ་པྲ་ཏི་ཧ་ཏ་ཤཱ་ས་ནཱ་ནཱཾ།    
ཀུ་མཱ་ར་རཱུ་པ་དྷཱ་རི་ཎི་ཧཱུྃ་ཧཱུྃ་ཕཊ་སྭཱ་ཧཱ།  འདི་འཇམ་དཔལ་གྱི་རྩ་བའི་སྔགས་སོ།  །ཨོཾ་ཝཱ་ཀྱེ་དཾ་ན་མཿ  སྙིང་པོའི་སྔགས་སོ།  །ཝཱ་ཀྱེ་ཧཱུྃ།  ཉེ་བའི་སྙིང་པོའོ།  །སྙིང་པོ་མཆོག་ཏུ་གྱུར་པ། མཾ།  ཞེས་སོ།  །དེ་

ནས་དཔའ་ཆེན་ཡིག་བརྒྱད་དོ།  །ཨོཾ་ཨཱཿཧཱུྃ།  འདི་ནི་གཤིན་རྗེ་གཤེད་ཀྱི་སྙིང་པོ་ལས་ཀུན་བྱེད་པའོ།  །དེའི་རྩ་སྔགས་རིང་པོའང་ཡོད་དོ།  །འདི་རྣམས་འཇམ་དཔལ་རྩ་བའི་རྟོགས་པ་ལས་
གསུངས་པའོ།  །དྷཱིས་བྲིས་མངྒ་ལཾ།  ༈  །སྒེག་རྡོར་སྔགས་དོན་རབ་འབྱེད་ལས།  ཚིག་དབང་བཀྲ་ཤིས་པའི་སྒྲུབ་པར་བྱང་ནས་ལྷོར་དལ་ཁྲུ་དོ་བའི་ཚད་ཙམ་ལྔ་པོ་ཀུན་ཀྱང་གཞི་གྲུ་བཞི་བྱས་
པའི་དབུས་ཁ་ཁྱེར་ཟླུམ་སྐོར་ནང་ཆུ་གཙང་བཀང་བར་མེ་ཏོག་བཀྲམ།  དཀྱིལ་འཁོར་དང་པོར་སངས་རྒྱས་ཀྱི་ཕྱག་རྒྱ།  ཨེ་གྲུ་གསུམ་དཀར་པོ་ཞིག་རྡུལ་ཚོན་དང་མེ་ཏོག་གིས་བྲིས་ཏེ་དེ་སྟེང་རྣམ་སྣང་སོགས་
སངས་རྒྱས་ཀྱི་སྐུ་ལུགས་མའམ།  རི་མོའམ་ཡང་ན་མེ་ཏོག་ལ་སྔགས་ཏེ་བཞུགས་སུ་གསོལ།  གཉིས་པར་བྱང་སེམས་ཀྱི་ཕྱག་རྒྱ་རིན་པོ་ཆེའི་སྟེང་དུ་འཇམ་དཔལ་སོགས་བྱང་ཆུབ་སེམས་དཔའ་དང་།  ཀཽ
ཎྚ་ནྱའི་ན་སོགས་ཉན་ཐོས་དགེ་འདུན།  གསུམ་པར་ཆོས་འཁོར་ཕྱག་རྒྱར།  ཡེ་དྷརྨཱ་སོགས་ཆོས།  བཞི་པར་རྡོ་རྗེ་སེམས་དཔའ།  ལྔ་པར་ཚིག་དབང་བཀྲ་ཤིས་དཀར་མོར་བསམ།  དེ་ལ་རེ་རེར་མཆོད་ཡོན་
དང་མེ་ཏོག་སོགས་མཆོད་པ་ལྔ་གཏོར་མ་བཅས་བཞག་སྔགས་པ་ཁྲུས་བྱས་སྨྱུང་གནས་གོས་དཀར་བཅས་ནུབ་ཏུ་ཀུ་ཤའི་ཁྲེས་ལ་ཁ་ཤར་དུ་བལྟས་ཏེ་འདུག  །    མེ་ལོང་བཟང་པོ་ཕྱིས་ཏེ་དལ་ལྔ་པའི་སྟེང་དུ་

བཞག་རང་ལྷར་གསལ།  མཆོད་པ་བྱིན་གྱིས་བརླབས་ནས་ལྷ་དེ་རྣམས་སྤྱན་དྲངས་ལ་སོ་སོར་ཕུལ།  ལག་གཡོན་མེ་ལོང་བཟུང་།  ཚིག་དབང་བཀྲ་ཤིས་མས་བདག་ལ་དགོངས་ཤིང་ལེགས་ཉེས་ཉེ་བར་སྟོན་
པར་བསམས་ལ་སྔགས་ཅི་ནུས་བཟླ།  དེ་ལྟར་མཆོད་པ་གསར་པ་རེ་བཤམས་ཏེ་ཞག་བདུན་ནམ།  སྔགས་འབུམ་ཕྲག་གཅིག་བཟླས་ནས་པྲ་དབབ་དུས་མཆོད་པ་སྔར་བཞིན་བཤམས་ལ་ཕུལ་ཞིང་།  བྱིས་པ་ཕོ་མོ་
གྲོང་ཆོས་ཀྱིས་མ་གོས་པས་སྐྱོན་མེད་རིགས་བཟང་གཅིག་གམ་གཉིས་སམ་གསུམ་ལ་དཀར་མངར་སོགས་ཟས་གཙང་བྱིན།  ཁྲུས་བྱས་གོས་གཙང་བགོས།  དལ་ལྔ་པའི་ཤར་དུ་ཁ་ནུབ་ཏུ་བལྟས་ཏེ་ཀུ་ཤའི་
ཁྲེས་ལ་བཀོད་ནས་མི་སྨྲ་བར་འདུག  །བདག་ནུབ་ཏུ་འདུག་ཅིང་རྡོ་རྗེ་བསྡམས་པས་སེ་གོལ་བཅས་འཕགས་པ་རྣམས་བསྐུལ།  བཟླས་པ་བརྒྱ་རྩ་བརྒྱད་དམ་སྟོང་རྩ་བརྒྱད་བཟླས་ཏེ་བྱིས་པ་ལ་མེ་ལོང་བསྟན་པས་
དེའི་ཚེ་སངས་རྒྱས་བྱང་སེམས་དང་ནོར་བུ་རིན་པོ་ཆེའམ།  བགྲང་ཕྲེང་ལྟ་བུ་སོགས་བཀྲ་ཤིས་པའི་མཚན་མ་མཐོང་ན་བསམ་པའི་དངོས་གྲུབ་ཏུ་འགྱུར།  སྦྲུལ་དང་སྡིག་པ་དམྱལ་བ་ཡི་དྭགས་སོགས་མཐོང་ན་
དངོས་གྲུབ་མི་ཐོབ་པས་སླར་བསྙེན་པར་འབད།  ནད་པ་འཚོ་འཆི་སོགས་ཡིད་ལ་བསམ་པ་ཐམས་ཅད་སྟོན།  ཟླ་བ་དྲུག་གི་ནང་དུ་འཆི་བ་དེ་ལ་མགོ་མེད་པར་སྣང་ངོ་།  །སྐྱེ་བ་སྔ་ཕྱི།  རྐུན་མོ་སུ་ཡིན།  གདོན་གང་
གནོད་སོགས་དོན་ཐམས་ཅད་གསལ།  མེ་ལོང་དུ་མ་ཟད།  ཐིག་ལེ་བཟང་པོ།  རལ་གྲི།  ཆུ་གཙང་མ།  མཐེ་བོང་གཡོན་པ་བཀྲུས་ཏེ་རྒྱ་སྐེག་བྱུགས་པ་དང་།  ཤེལ་གོང་སོགས་གཟུགས་
བརྙན་སྣང་བ་ཐམས་ཅད་ལ་ཡང་གསལ་སྟོན་འཆར་རོ་ཞེས་གསུངས།  འདིའི་སྔགས་འཇམ་དཔལ་ཀུན་འབྱུང་ནོར་བུའི་ལས་ཚོགས་སུ་ཡོད་དོ།  །དྷཱིས་བྲིས་དགེའོ།  །མངྒ་ལཾ།  ༈  །ཡན་ལག་མེད་
པའི་རྡོ་རྗེ་ཞེས།  །དབང་གི་འཇམ་དཔལ་སྒྲུབ་པའི་ཐབས།  །སྡིག་བཤགས་ལ་སོགས་སྔོན་དུ་བཏང་།  །སྭ་བྷཱ་ཝ་ཡིས་སྟོང་པར་སྦྱང་།  །སྟོང་པའི་ངང་ལས་ཧཾ་ཡིག་ལས།  །མདའ་གཞུ་འཆང་བཟུང་ཧཾ་མཚན་
པ།  །ཡོངས་གྱུར་འཇམ་དཔལ་གསེར་གྱི་མདོག །ཕྱག་དྲུག་རྩ་བའི་ཕྱག་གཉིས་ཀྱིས།  །མེ་ཏོག་གཞུ་དང་ཨུཏྤལ།  །དམར་པོའི་མདེའུ་རྣ་ལྟག་བཀང་།  །གཡས་གཉིས་རལ་གྲི་མེ་ལོང་དང་།  །གཡོན་
གཉིས་ཨུཏྤལ་སྔོན་པོ་དང་།  །མྱ་ངན་མེད་ཤིང་དམར་པོ་ནི།  །ཡལ་ག་མེ་ཏོག་བཅས་པ་རྣམས།  །དར་དང་རིན་ཆེན་མེ་ཏོག་བརྒྱན།  །བཅུ་དྲུག་ལང་ཚོ་ཆེར་སྒེག་པ།  །མི་བསྐྱོད་པ་ཡི་ཅོད་པན་ཅན།  །གཡས་
བསྐུམ་གཡོན་བརྐྱང་ཞབས་ཀྱིས་ནི།  །པདྨ་ཟླ་བའི་གདན་ལ་བཞུགས།  །ཡང་ན།  ཕྱག་བཞི་མདའ་གཞུ་འགེངས་པ་དང་།  །མེ་ལོང་མྱ་ངན་མེད་ཤིང་བསྣམས།  །ཞེས་བྱས་ཀྱང་ཆོག །    གནས་གསུམ་ཡི་གེའི་

འོད་ཟེར་གྱིས།  །ཡེ་ཤེས་སྤྱན་དྲངས་རང་ལ་ཐིམ།  །ཐུགས་ཀར་ཟླ་བ་ས་བོན་ལ།  །སྔགས་ཀྱི་ཕྲེང་བས་བསྐོར་བར་དམིགས།  །ཨོཾ་མཉྫུ་གྷོ་ཥ་ཧྲཱིཿཛཿ འབུམ་ཕྲག་གཅིག་ཏུ་བཟླས་གྱུར་ན།  །འཇིག་རྟེན་
གསུམ་པོ་དབང་དུ་བྱེད།  །དེ་ནས་གང་ཞིག་དགུག་འདོད་ན།  །རང་སྙིང་པདྨ་དམར་སེར་ནི།  །འདབ་མ་བཅུ་དྲུག་འཕྱང་བ་ཡི།  །སྡོང་བུ་རྩ་བ་བཅས་པ་བསམ།  །དེ་ཡི་སྡོང་བུའི་དབུས་སུ་ནི།  །ཧཱུྃ་ཡིག་དམར
པོ་དགུ་དང་ནི།  །འདབ་མར་གཡས་བསྐོར་དབྱངས་བཅུ་དྲུག །ཁ་དོག་དམར་པོ་དག་ཏུ་བསྒོམ།  །དེ་ཡི་ཟེའུ་འབྲུའི་སྟེང་དུ་ནི།  །ནུབ་མོ་ཟླ་བ་དཀར་པོ་དང་།  །ཉིན་མོར་ཉི་མ་དམར་པོའི་དབུས།  །ཧྲཱིཿཡིག་དམར་
ོ་གཉིས་ཀྱི་བར།  །འོག་བཤད་རང་སྔགས་དམར་པོར་བསམ།  །སྔགས་ཀྱི་འོད་དམར་ཕྱོགས་བཅུ་བཀང་།  །འདོད་པའི་བུད་མེད་གན་དུ་སོང་།  །མེ་དང་རླུང་གི་དལ་སྟེང་བཞག །འོད་ཀྱི་ཞགས་པས་སྐེ་
ནས་བཅིངས།  །ལྕགས་ཀྱུ་རྣོན་པོས་བྷ་ག་ཕུག །མདུན་དུ་བཀུག་ནས་ཐལ་སྦྱར་འཁོད།  །མགལ་མེ་འཁོར་བའི་ནང་དུ་བཅུག །ཧཱུྃ་ཡིག་དམར་པོས་མིག་དང་སྙིང་།  །ཡན་ལག་ཉིང་ལག་ཀུན་བཀང་བསམ།  །
དེ་ཡི་སྙིང་གར་པདྨ་ནི།  །འདབ་སྡོང་ཧཱུྃ་དང་དབྱངས་བཅས་པ།  །རང་གི་དེ་ཉིད་ཇི་ལྟ་ལ།  །འོན་ཀྱང་དྲི་མར་བཅས་པར་བསམ།  །དབུས་སུ་ཧྲཱིཿ བར་མིང་ཡིག་དམིགས།  །རང་གི་སྙིང་གའི་དབྱངས་ཡིག་ལས་

བྱུང་བའི།  །བུང་བ་རབ་ཏུ་དགའ་བའི་རྣམ་ཅན་རྣམས།  །རང་སྔགས་འོད་དམར་ལྕགས་ཀྱུ་ཕྲ་རྣོན་དང་།  །སྡོང་བུའི་ཧཱུྃ་གི་འོད་ཀྱིས་སྟེང་དུ་བསྐུལ།  །རང་གི་འབྱིན་པའི་རླུང་དང་ལྷན་ཅིག་ཏུ།  །
སྦྲང་བུའི་ཚོགས་རྣམས་སྣ་བུག་གཡོན་ནས་འཐོན།  །བསྒྲུབ་བྱའི་སྣ་བུག་གཡས་ནས་སྙིང་གར་ཞུགས།  །འོད་ཟེར་ལྕགས་ཀྱུས་དེ་མིང་ཡི་གེ་བཀུག །སྦྲང་བུ་རྣམས་ཀྱིས་དགའ་ཞིང་རྔམ་ཚུལ་དུ།  །ཕ་རོལ་
དབྱངས་ཡིག་སྦྲང་རྩི་རབ་གཞིབ་ཅིང་།  །འདབ་མ་དུམ་བུར་བྱེད་ཅིང་ཟ་བར་བྱས།  །ཡུན་རིང་ཡེང་བ་མེད་པར་དེ་དམིགས་ལ།  །འཇུག་པའི་རླུང་དང་ལྷན་ཅིག་ལྕགས་ཀྱུ་དང་།  །སྦྲང་བུ་རྣམས་བཅས་དེ་
ཡི་སྣ་གཡོན་ནས།  །འཐོན་པ་རང་གི་སྣ་བུག་གཡས་ནས་ཞུགས།  །དེ་མིང་རང་གི་སྙིང་གའི་སྔགས་ཀྱིས་ནི།  །ཞབས་སུ་དྲག་པོར་མནན་བྱས་དབྱངས་ཡིག་རྣམས།  །འདབ་མ་སོ་སོར་བུང་བས་དབང་བྱས་
བསམ།  །ཚུལ་དེས་རང་གཞན་སེམས་ནི་གཅིག་བྱས་ཏེ།  །དེ་ཡི་ནུ་མ་ཨུཏྤལ་དམར་པོ་ཡི།  །མདེའུ་རྣོན་ལྡན་པའི་མདའ་ཡིས་ཕུག་བྱས་པས།  །འདོད་ཆགས་ཆེན་པོས་བརྒྱལ་བར་གྱུར་དམིགས་ཤིང་།  །
ལྕགས་སྒྲོག་ལྟ་བུའི་གཞུ་ཡིས་རྐང་པ་གཉིས།  །དམ་དུ་བཅིངས་བྱས་སླར་ཡང་ཕྱག་སོར་གྱི།  །ཨུཏྤལ་སྡོང་བུའི་རང་བཞིན་ཞགས་པ་ཡིས།  །སྐེ་ནས་བཅིངས་བཀུག་རང་གི་རྐང་དྲུང་ལྷུང་།  །དེ་ཡི་སྙིང་

གར་མྱ་ངན་མེད་ཤིང་གིས།  །བྲབས་པས་ང་རྒྱལ་ཁེངས་པ་མེད་བྱས་ཏེ།  །རལ་གྲིས་བསྡིགས་པས་འཇིགས་ཤིང་སྐྱབས་མེད་པར།  །སྐྲ་གྲོལ་ཤིན་ཏུ་ཆགས་མྱོས་གཅེར་བུའི་ཚུལ།  །དེ་ལ་མེ་ལོང་བསྟན་
པས་རང་རིག་ལ།  །མི་ཕྱེད་དགའ་བས་རྗེས་སུ་ཆགས་པར་བྱ།  །ཨོཾ་ཧྲཱིཿཨ་མུ་ཀིཾ་ཨཱ་ཀརྵ་ཡ་མཉྫུ་གྷོ་ཥ་ཧྲཱིཿཛཿཞེས་པའི་མིང་སྤེལ་དང་བཅས་གསང་སྔགས་འདི།  །རྩེ་གཅིག་གྱུར་པའི་ཡིད་ཀྱིས་བཟླ་བར་བྱ།  །
འབྱིན་འཇུག་དང་སྦྲགས་དམིགས་པ་ཡང་ཡང་བསྐྱར།  །དེ་ལྟར་དཀར་ཕྱོགས་ཚེས་གཅིག་ནས་བརྩམས་ཏེ།  །ཚེས་བཅུའི་བར་དུ་ཁྲི་ཕྲག་གཅིག་ཙམ་བཟླ།  །དེ་ནས་བཅོ་ལྔར་མཆོད་པ་རྒྱ་ཆེར་བྱས།  །མཚན་
མོ་ཐོག་ཐག་བཟླས་པས་ཐོ་རངས་ན།  །བསྒྲུབ་བྱ་དེ་ཉིད་དངོས་སུ་འོང་བར་འགྱུར།  །འོང་ནས་དེ་ལ་ཕྱག་རྒྱ་ཆེན་པོ་ཡི།  །དངོས་གྲུབ་དོན་དུ་རང་གི་ལྷ་མཆོད་པའི།  །བསམ་པས་ཇི་ལྟར་བདེ་བར་ལོངས་སྤྱད་བྱ།  །
རྒྱ་གར་པཎ་གྲུབ་རྣམས་ཀྱི་གཞུང་བཞིན་དུ།  །ཤིང་གླང་གྲོ་བཞིན་ཟླ་བའི་ཡར་ཚེས་བརྒྱད།  །དགེ་བའི་དུས་སུ་དཔལ་སེང་གཙུག་ལག་སྟེང་།  །འཇམ་དཔལ་དགྱེས་པས་བཀོད་པ་དགེ་ལེགས་འཕེལ།  །
༄༅།  །བཅིངས་གྲོལ་གྱི་གདམས་པ་ནམ་མཁའ་དྲི་མེད་བཞུགས།  ན་མོ་མཉྫུ་ཤྲཱི་བཛྲ་ཏཱིཀྵྞཱ་ཡ།  འདིར་ཏིང་ངེ་འཛིན་གྱི་སྒོ་ནས་བྱད་གཏད་སོགས་སྒོ་གསུམ་བཅིངས་པ་མཐའ་དག་བཀྲོལ་བར་འདོད་

པས།  སྐྱབས་སེམས་ཚད་མེད་བསྒོམ་པ་སྔོན་དུ་བཏང་ནས།  སྭ་བྷཱ་ཝས་སྦྱངས།  སྟོང་པའི་ངང་ལས་རང་གི་མདུན་དུ་རིན་པོ་ཆེ་སྣ་ཚོགས་ཀྱི་རི་བོ་ལྷུན་ཆགས་ཤིང་ལྟ་ན་སྡུག་པའི་རྩེ་མོར་
པདྨ་དཀར་པོ་འདབ་མ་སྟོང་ལྡན་གྱི་གེ་སར་ལ་ཟླ་བའི་དཀྱིལ་འཁོར་ཉ་གང་བའི་གདན་གྱི་སྟེང་དུ་ས་བོན་མཾཿདམར་སེར་ལས་འོད་འཕྲོས།  འཕགས་པ་མཆོད།  སེམས་ཅན་གྱི་དོན་བྱས།  ཚུར་འདུས་ཏེ་ས་
བོན་མཾཿལ་ཐིམ་པ་འོད་དུ་ཞུ་བ་ཡོངས་སུ་གྱུར་པ་ལས།  སྐད་ཅིག་གིས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་གཅིག་པུ་འཇམ་དཔལ་མཆོག་སྦྱིན་རྡོ་རྗེ་སྐུ་མདོག་དམར་སེར་གུར་གུམ་གཞོན་ནུའི་
མདངས་ཅན་ཉི་མ་བྱེ་བའི་གཟི་བརྗིད་འབར་བ།  ཞལ་གཅིག་ཕྱག་གཉིས་པ་གཞོན་ནུའི་གཟུགས་ཅན་མཚན་དང་དཔེ་བྱད་ཀྱིས་མཛེས་པ།  རལ་པའི་ཟུར་ཕུད་ལྔ་དང་ལྡན་ཞིང་ལྷག་མ་ཐུར་དུ་འཕྱངས་པ།  
ཐོར་ཚུགས་ཀྱི་རྩེ་མོར་རིན་པོ་ཆེའི་ཏོག་དང་སྙན་གོང་ཨུཏྤལ་གཞོན་ནུས་བརྒྱན་པ།  དར་རས་ཀྱི་སྨད་གཡོགས་དང་དར་གྱི་བླ་གོས་སོགས་དར་དང་རིན་པོ་ཆེའི་རྒྱན་ཆས་ཐམས་ཅད་ཀྱིས་སྤྲས་པ་མཆོག་ཏུ་མཛེས་
ཤིང་འཛུམ་པའི་ཞལ་ཅན།  ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་འོད་ཟེར་དབུ་ལ་འབེབས་པ།  ཕྱག་གཡས་མཆོག་སྦྱིན་གྱི། ཕྱག་རྒྱ་པུས་མོའི་སྟེང་དུ་བརྐྱངས་ཤིང་།  གཡོན་པའི་མཐེབ་སྲིན་

གྱིས་ཨུཏྤ་ལ་སྔོན་པོའི་ཡུ་བ་ཐུགས་ཀར་བཟུང་བའི་འདབ་མ་སྙན་གྱི་ཐད་དུ་ཁ་ཕྱེ་བའི་སྟེང་ན་སངས་རྒྱས་ཐམས་ཅད་ཀྱི་ཡེ་ཤེས་ཆེན་པོའི་རྡོ་རྗེ་འོད་འབར་བས་མཚན་པ།  ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་
བཞུགས་ཤིང་།  རང་གི་སྐུ་ལས་བྱུང་བའི་འོད་ཟེར་གྱི་དྲ་བ་དང་ཡེ་ཤེས་ཀྱི་མེ་ལྕེ་རབ་ཏུ་འབར་བའི་དབུས་ན་བཞུགས་པ།  དྲན་པ་ཙམ་གྱིས་གང་འདོད་པའི་མཆོག་རྣམས་ཡིད་བཞིན་དུ་སྩོལ་བར་མཛད་པའི་བདག་ཉིད་
ཅན་དུ་གསལ་བའི་དཔྲལ་བར་ཨོཾ་དཀར་པོ།  མགྲིན་པར་ཨཱཿདམར་པོ།  ཐུགས་ཀར་ཧཱུྃ་སྔོན་པོས་མཚན་པ་ལས་འོད་འཕྲོས་པས་ཕྱོགས་བཅུའི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་མ་ལུས་
པ་བསྡུས་ནས་ཡི་གེ་གསུམ་ལ་ཐིམ་པས་རྡོ་རྗེའི་སྐུ་གསུང་ཐུགས་ཀྱི་བདག་ཉིད་དུ་བྱིན་གྱིས་བརླབ།  ཡང་གནས་གསུམ་གྱི་ས་བོན་དང་ཐུགས་སྲོག་མཾཿལས་འོད་ཟེར་འཕྲོས་པས་ཕྱོགས་བཅུ་དུས་གསུམ་གྱི་རྒྱལ་བ་
སྲས་དང་བཅས་པ་ཐམས་ཅད་འཇམ་དཔལ་དམ་པ་སྦྱིན་པའི་རྡོ་རྗེའི་རྣམ་པར་ཨོཾ་བཛྲ་ས་མཱ་ཛཿཞེས་སྤྱན་དྲངས།  ཛཿཧཱུྃ་བྃ་ཧོཿཞེས་བརྗོད་པས།  དམ་ཚིག་པ་དང་གཉིས་སུ་མེད་པར་གྱུར།  སླར་ཡང་ཐུགས་ཀའི་
འོད་ཟེར་གྱིས་ཕྱོགས་བཅུའི་སངས་རྒྱས་ཐམས་ཅད་རིགས་ལྔ་འཁོར་དང་བཅས་པའི་རྣམ་པར་སྤྱན་དྲངས།  དེ་རྣམས་ཀྱིས་ཡེ་ཤེས་ཀྱི་བདུད་རྩིས་དབང་བསྐུར་བས་སྐུ་གང་།  དྲི་མ་དགཆུའི་ལྷག་མ་ཡར་ལུད་པས་

ལས་རིགས་ཀྱི་བདག་པོ་རྡོ་རྗེ་མི་བསྐྱོད་པ་གཙོ་བོར་གྱུར་པས་རིགས་ལྔས་དབུ་ལ་བརྒྱན་ཅིང་དབང་གི་ལྷ་རྣམས་ཀྱང་དེ་ལ་ཐིམ་པར་གྱུར།  མདུན་གྱི་ལྷའི་ཐུགས་ཀར་པདྨ་དཀར་པོ་འདབ་མ་བརྒྱད་
པའི་ལྟེ་བར་ཟླ་བ་དྲི་མ་མེད་པའི་དཀྱིལ་འཁོར་གྱི་དབུས་སུ་ཐུགས་སྲོག་མཾཿ དམར་སེར་ལ་སྔགས་ཀྱི་ཕྲེང་བ་གཡས་བསྐོར་དུ་འཁོད་པ་ལས་འོད་ཟེར་དཔག་ཏུ་མེད་པ་མཁའ་ཁྱབ་ཏུ་འཕྲོས།  འཕགས་པ་
ཐམས་ཅད་ལ་ཐུགས་མཉེས་པའི་མཆོད་པ་འབུལ།  ཐུགས་དམ་གྱི་རྒྱུད་བསྐུལ།  སེམས་ཅན་ཐམས་ཅད་ཀྱི་སྒྲིབ་པ་མཐའ་དག་སྦྱངས་ནས་འཇམ་དཔལ་རྡོ་རྗེའི་གོ་འཕང་ལ་བཀོད།  འོད་ཟེར་ཚུར་འདུས་ཏེ་ས་བོན་
སྔགས་ཕྲེང་དང་བཅས་པ་ལ་ཐིམ་པས་དངོས་གྲུབ་ཐམས་ཅད་ཡིད་བཞིན་དུ་འགྲུབ་པར་བསམས་ལ།  ཨོཾ་མཉྫུ་ཤྲཱི་བ་ར་ད་བཛྲ་མཾཿསྭཱ་ཧཱ།  ཞེས་པའི་གསང་སྔགས་ཡི་གེ་བཅུ་གཉིས་པ་བཟླས་པའི་སྐྱོན་སྤངས་ཏེ་
དམིགས་པ་མ་ཡེངས་པས་ཅི་ནུས་བཟླ་བར་བྱའོ།  །ཐུན་མཐར་མཆོད་པ་ཅི་འབྱོར་པ་བཤམས་ལ་བྱིན་གྱིས་བརླབས་ཏེ་ཚིག་སྣ་ཚོགས་ཀྱིས་འབུལ་བའམ།  བསྡུ་ན།  དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏེ།  །
ཀུན་ཏུ་བཟང་པོ་བླ་མེད་མཆོད་སྤྲིན་གྱིས།  །མཁའ་དབྱིངས་རྣམ་དག་རྒྱ་ཆེན་ཡོངས་བཀོད་དེ།  །ཕྱི་ནང་གསང་བའི་མཆོད་པ་རྒྱ་མཚོས་མཆོད།  །ཨོཾ་ཨ་ནུཏྟཱ་ར་སརྦ་པཱུ་ཛ་མེ་གྷ་ས་མུ་དྲ་ཨུཏྒ་ཏེ་སྥ་ར་ཎ་ཨི་མཾ་ག་ག་

ན་ཁཾ་ཧཱུྃ་ཕཊ་སྭཱ་ཧཱ།  ཞེས་པས་མཆོད།  སྤྲོ་ན་མཎྜལ་ཕུལ་ནས།  ཕྱག་འཚལ་མཆོག་སྦྱིན་རྡོ་རྗེ་མཆོག །འཇམ་པའི་དབྱངས་ནི་སྟོབས་པོ་ཆེ།  །དཔའ་བོ་ཆེན་པོ་ཆེར་གྲགས་པ།  །མ་དུལ་རྟག་ཏུ་འདུལ་མཛད་ལའོ།  །
ཞེས་སོགས་ཀྱིས་བསྟོད་ནས།  རང་གི་ཡིད་ལ་གང་འདོད་པའི་མཆོག་མྱུར་དུ་སྩོལ་བའི་གསོལ་བ་བཏབ་ན་ཇི་ལྟར་འདོད་པའི་དམ་པ་ངེས་པར་སྩོལ་ཞིང་།  དྲན་པ་ཙམ་གྱིས་བདུད་དང་བར་ཆད་ལས་རྣམ་པར་རྒྱལ་བའི་
མཐུ་ཐོབ་ཅིང་མཐར་གྱིས་བླ་མེད་བྱང་ཆུབ་ཏུ་ངེས་པར་འགྱུར་རོ།  །འདིར་བཅིངས་གྲོལ་གྱི་ཆེད་ཡིན་ན་འདོད་གསོལ་ནི།  ཧོཿ  སངས་རྒྱས་ཀུན་གྱི་ཡེ་ཤེས་སྐུ།  །འཇམ་དཔལ་མཆོག་སྦྱིན་རྡོ་རྗེ་ལ།  །མཁྱེན་བརྩེ་
ནུས་པ་མཆོག་མངའ་བས།  །སྔོན་གྱི་ཐུགས་དམ་ཆེན་པོ་བཞིན།  །བདག་དང་དམིགས་བྱ་འདི་རྣམས་ཀྱི།  །མ་རིག་རྣམ་རྟོག་ལས་ཉོན་ལས།  །བྱུང་བ་ནད་གདོན་ཉེར་འཚེའི་རིགས།  །མི་དང་མི་མིན་འབྱུང་པོ་
ཡིས།  །བྱད་དུ་བཅུག་དང་བཅིངས་པ་དང་།  །ཕྱི་ནང་གསང་བའི་གེགས་རྐྱེན་གྱིས།  །བཅིངས་དང་མནན་དང་མི་གཙང་གྲིབ།  །བྱུར་དང་སྐལ་བ་ངན་པའི་སྐྱོན།  །སྒྲིབ་གཉིས་བག་ཆགས་བཅས་པ་རྣམས།  །
རང་བཞིན་རྣམ་དག་ཆོས་ཀྱི་དབྱིངས།  །བཅིངས་གྲོལ་མེད་པའི་ངང་ཉིད་དུ།  །ད་ལྟ་ཉིད་དུ་འགྲོལ་བར་མཛོད།  །ཕྱིན་ཆད་བྱང་ཆུབ་སྙིང་པོའི་བར།  །ལྷ་མཆོག་ཁྱེད་ཀྱིས་བྱིན་བརླབས་ནས།  །མི་མཐུན་ཕྱོགས་

རྣམས་གང་གིས་ཀྱང་།  །འཇིགས་མེད་རྡོ་རྗེའི་སྟོབས་ཐོབ་མཛོད།  །ཅེས་སྙིང་ནས་གསོལ་བ་བཏབ་ལ།  མདུན་གྱི་ལྷའི་ཐུགས་སྲོག་སྔགས་ཕྲེང་དང་བཅས་པ་ལས་འོད་ཟེར་དཀར་པོ་དྭངས་
ཤིང་ཐོགས་པ་མེད་པ་བདུད་རྩིའི་རང་བཞིན་ཅན་དཔག་ཏུ་མེད་པ་དབྱུང་སྟེ་བདག་དང་དམིགས་བྱའི་ལུས་ལ་ཐིམ་པས་ཚེ་རབས་ཐོག་མེད་ཀྱི་སྒྲིབ་པ་དང་དམ་ཚིག་ཉམས་ཆག་གྲིབ་དང་མི་གཙང་བ་ནད་གདོན་བར་
ཆད་བྱུར་དང་སྐལ་བ་ངན་པའི་སྐྱོན་ཐམས་ཅད་དང་།  ཁྱད་པར་མི་དང་མི་མིན་གྱིས་བྱད་དུ་བཅུག་པ་དང་སྒོ་གསུམ་བཅིངས་ཤིང་མནན་པ་གང་མཆིས་པ་ཐམས་ཅད་ཉི་ཟླ་གཟའ་དང་བྲལ་བ་ལྟར་སྐད་ཅིག་གིས་གྲོལ་
ཏེ།  ལུས་ཤེལ་བུམ་ལྟར་དྭངས་པ་ཡེ་ཤེས་ཀྱི་བདུད་རྩིས་ལྟེམ་མེར་གང་བས་འཇམ་དཔལ་རྡོ་རྗེའི་བྱིན་རླབས་ཐམས་ཅད་རང་གི་རྒྱུད་ལ་ཞུགས་ནས་སླན་ཆད་གནོད་པ་གང་གིས་ཀྱང་མི་ཚུགས་པའི་རང་བཞིན་དུ་གྱུར་པར་
བསམས་ལ།  རྩ་སྔགས་དང་བཅིངས་གྲོལ་གྱི་སྔགས་ཟབ་མོ་སྦྲེལ་ཏེ་ཅི་ནུས་སུ་བཟླ་བར་བྱའོ།  །ཨོཾ་མཉྫུ་ཤྲཱི་བ་ར་ད་བཛྲ་མཾ་སཱ་ཧཱ།  ཨོཾ་ཏཱ་ར་ཎི་ཏཱ་ར་ཡ།  མོ་ཙ་ནི་མོ་ཙ་ཡ།  མོཀྵ་ནི་མོཀྵ་ཡ།  ཛི་བཾ་བ་ར་དེ་སྭཱ་ཧཱ།  
ཞེས་རྟགས་མ་བྱུང་གི་བར་དུ་བཟླ་བར་བྱ་སྟེ།  རྟགས་ནི་དངོས་སུ་ལུས་ཡང་ཞིང་རིག་པ་གསལ་བ།  ཉམས་བདེ་ཞིང་དཔའ་བ་སོགས་དང་།  རྨི་ལམ་དུ་བཅིངས་པ་གྲོལ་བ།  ཉམ་ངའི་གནས་ལས་ཐར་བ།  དགྲ་

ལས་རྒྱལ་བ།  ཁྲུས་བྱས་པ།  ནམ་ལངས་པ།  ཉི་ཟླ་ཤར་བ།  དར་ཕྱར་བ།  དུང་འབུད་པ་སོགས་དགེ་ལྟས་སྣ་ཚོགས་འབྱུང་བར་འགྱུར་རོ།  །དེ་ལྟར་བྱུང་ན་སྒོ་གསུམ་གྱི་མི་མཐུན་པའི་ཕྱོགས་སུ་གྱུར་པའི་
ནད་གདོན་བར་ཆད་བཀྲ་མི་ཤིས་པ་ཐམས་ཅད་ལས་ཐར་ཏེ་ཤིན་ཏུ་བདེ་ཞིང་དཔལ་དང་སྐལ་བ་བཟང་པོར་འགྱུར་ཞིང་བསམ་པ་འགྲུབ་པའི་ཡོན་ཏན་དཔག་ཏུ་མེད་པ་འཐོབ་པར་འགྱུར་རོ།  །ཐུན་མཐར་མཆོད་
བསྟོད་གསོལ་བ་བཏབ་ནས་ལྷ་རྟེན་དང་བཅས་པ་འོད་དུ་ཞུ་སྟེ་རང་ལ་ཐིམ་པས་རྒྱུད་བྱིན་གྱིས་བརླབ་པར་བསམ་པའི་རྗེས་སུ་དར་གཅིག་མི་དམིགས་པའི་ངང་དུ་བཞག་ལ་དགེ་བ་བསྔོ་ཞིང་ཤིས་པ་བརྗོད་པར་བྱའོ།  །
ཨོཾ་ཏཱ་ར་ཎི་སོགས་བཅིངས་གྲོལ་གྱི་སྔགས་འདི་འཇམ་དཔལ་དཔའ་བོ་གཅིག་གྲུབ་ཀྱི་རྒྱུད་ལས་གསུངས་པ་བཅིངས་གྲོལ་གྱི་གསང་སྔགས་ཐམས་ཅད་ཀྱི་རྒྱལ་པོ་སྟེ།  འདི་ལན་བདུན་བཟླས་པའི་ཆུ་གཙང་
སྙིམ་པ་བདུན་དུས་གསུམ་དུ་གཏོར་ན་བཅིངས་པ་ཐམས་ཅད་གྲོལ་བར་འགྱུར།  གུར་གུམ་མམ་གི་ཝཾ་གིས་སྔགས་འདི་བྲིས་ནས་གང་གི་མགོ་ལ་བཏགས་ན་དེ་ཉིད་བཅིངས་པ་ཀུན་ལས་གྲོལ་ལོ།  །སྐེའམ་དཔུང་
པར་བཏགས་ན་འཇིགས་པ་ཐམས་ཅད་ལས་བསྲུང་བར་འགྱུར།  ལན་བདུན་བསྔགས་པའི་ཆུ་འཐུང་ན་མངལ་འཁྱིམ་པ་སོགས་སེལ་བར་བྱེད།  ལན་བདུན་བསྔགས་པའི་ཏིལ་མར་སྐྱེ་བའི་སྒོར་བསྐུས་ན་སྦྲུམ་མ་བདེ་

བར་བཙའ་བར་འགྱུར།  རྟག་ཏུ་བཟླས་ན་བཅིངས་པའི་རིགས་ཐམས་ཅད་ལས་རབ་ཏུ་གྲོལ་བར་འགྱུར་རོ་ཞེས་གསུངས་སོ།  །དེས་ན་བཅིངས་པའི་རིགས་མཐའ་དག་ལ་དམིགས་པ་ཁོ་ནས་བཟླས་པ་
དང་།  བུམ་པར་དྲི་བཟང་གི་ཆུ་བླུགས་པར་ལྷ་བསྐྱེད་དེ་སྐུ་ལས་བདུད་རྩིའི་རྒྱུན་བབས་པར་བསམ་ཞིང་བཟླས་པའི་ཆུ་འཐུང་ཞིང་ཁྲུས་བྱས་པ་དང་།  བྱེ་མའམ་ས་གཙང་མ་དང་ཡུངས་ཀར་སོགས་ལ་བཟླས་ཏེ་
བཙོན་བུ་དང་ནད་པ་སོགས་ལ་བྲབས་པ་དང་།  བྱད་གཏད་ཡོད་པའི་གནས་སུ་གཏོར་བ་དང་།  བསྲུང་བྱ་ལ་སྔགས་བྲིས་ཏེ་གདགས་པ་དང་།  སྲུང་སྐུད་ལ་བསྔགས་ཤིང་བཏགས་པ་དང་།  བདུག་པ་ལ་བསྔགས་
ནས་བདུག་པ་དང་།  ཀུ་ཤ་དང་རྨ་བྱའི་སྒྲོ་ལ་བཟླས་ཏེ་བྱབས་པ་སོགས་ཀྱི་སྒོ་ནས་ནད་གདོན་བར་ཆད་སྐལ་བ་ངན་པ་དང་བྱད་གཏད་སོགས་ཀྱིས་བཅིངས་པ་དགྲོལ་བའི་ལས་རབ་འབྱམས་སྦྱར་བར་བྱའོ།  །བྱད་དང་
གདོན་གྱིས་ཟིན་པ་ལ་བྱད་ཐག་བཅད་དེ་བྱབས་ཁྲུས་བགྱིས་པས་འཕྲལ་དུ་གྲོལ་བར་འགྱུར་རོ།  །གང་གི་སྒོ་གསུམ་བཅིངས་པ་དེ་ལ་ཉི་མ་སྤྲིན་གྱིས་བསྒྲིབས་པ་ལྟར་རང་དབང་མེད་ཅིང་བདེ་བའི་གོ་སྐབས་མི་འབྱུང་
བར་ཐབས་འདི་བྱས་ན་བཙོན་བུ་ལྕགས་སུ་ཚུད་པ་དང་།  རྟ་ཕོ་སྒྲོག་ཏུ་ཚུད་པ་ལས་བཀྲོལ་བ་བཞིན་དུ་དེ་མ་ཐག་པར་བདེ་བའི་དཔལ་ཕུན་སུམ་ཚོགས་པ་འབྱུང་བར་འགྱུར་བའི་ཕྱིར་ཤིན་ཏུ་གལ་ཆེའོ།  །གལ་ཏེ་རྒྱུན་

གྱི་ཉམས་ལེན་དུ་བདག་ཉིད་མཆོག་སྦྱིན་རྡོ་རྗེའི་རྣལ་འབྱོར་བསྒོམ་པར་འདོད་ན།  སྟོང་པའི་ངང་ལས་རིན་ཆེན་སྣ་ཚོགས་ཀྱི་རི་བོ་སོགས་དང་།  རང་ཉིད་སྐད་ཅིག་གིས་དེ་བཞིན་གཤེགས་སོགས་དང་།  རང་གི་
ཐུགས་ཀར་པདྨ་དཀར་པོ་ཞེས་ཚིག་ཁ་བསྒྱུར་བ་མ་གཏོགས་གཞན་འདྲའོ།  །ལྷག་པའི་ལྷ་འདི་ལ་བརྟེན་ནས་ཐེ་ཚོམ་མེད་པར་ལས་སྣ་ཚོགས་བསྒྲུབ་ན་སྔོན་གྱི་ལས་ཀྱི་དབང་གི་ལུས་ལ་སྐྱོན་ཆགས་པ་དང་།  སེམས་
ལས་སུ་མི་རུང་ཞིང་སྡུག་བསྔལ་ཆེ་བ་དང་།  དོན་ཉམས་ཤིང་བྱུར་དང་སྐལ་བ་ངན་པ་གསོ་མི་རུང་བ་དག་ཀྱང་ངེས་པར་ཞི་ནས་སྐལ་བ་བཟང་པོ་ཚེ་འདི་ལ་མྱོང་བར་བྱེད་ན་འཕྲལ་རྐྱེན་ངན་པ་ཞི་བ་སྨོས་ཅི་དགོས་ཏེ་ཚུལ་
བཞིན་བསྒྲུབས་ན་མི་འགྲུབ་པ་ཅུང་ཟད་ཀྱང་ཡོད་པ་མ་ཡིན་པས།  ཇི་ལྟར་འདོད་པའི་དོན་ལ་གསོལ་བ་བཏབ་ཅིང་དམིགས་པ་མ་ཡེངས་པར་རྩ་སྔགས་བཟླས་པ་འགའ་ཞིག་གིས་གང་ལྟར་དམིགས་པའི་ལས་འགྲུབ་
པར་གདོན་མི་ཟའོ།  །དེའི་ཕྱིར་ཐབས་འདི་ཡིད་བཞིན་ནོར་བུ་ལྟ་བུར་གཅེས་སྤྲས་ཀྱིས་འཆང་བར་བྱ་བ་ཡིན་ཏེ་ལག་ཏུ་བླང་བས་ཡིད་ཆེས་པར་འགྱུར་རོ།  །འདི་ནི་རང་ལ་དགོས་པ་ཁྱད་པར་ཅན་བྱུང་བའི་ཚེ་ལྷག་པའི་
ལྷ་ལ་གསོལ་བ་བཏབ་ནས།  རབ་ཚེས་ཤིང་འབྲུག་རྒྱལ་ཟླའི་ཡར་ཚེས་དགེ་བར་བཀྲ་ཤིས་ཆོས་གླིང་གི་རི་ཁྲོད་བདེ་མཆོག་ཕོ་བྲང་དུ་མི་ཕམ་འཇམ་དཔལ་རྡོ་རྗེས་སྦྱར་བ་དགེ་ལེགས་འཕེལ།  ༈  །སྲི་ཀེག་བར་ཆད་

སྒྲེན་གྱུར་ཀུན་ལས་གྲོལ།  །འགག་སེལ་འཕྲང་སྒྲོལ་རྐྱེན་ངན་ཀུན་ལས་ཐར།  །བཅིངས་མནན་གཏད་དང་ཕྱོགས་ངན་དུས་སྐྱོན་ཞི།  །རྒུད་བྲལ་སྐལ་བཟང་འཇིགས་མེད་བདེ་ཆེན་ཐོབ།  །
ནམ་མཁའ་འདྲ་སྟེ་གང་གིས་འཆིངས་བ་མེད།  །རྡོ་རྗེ་འདྲ་སྟེ་སུས་ཀྱང་ཚུགས་མི་འགྱུར།  །ནོར་བུ་འདྲ་སྟེ་དཔལ་གྱི་འོད་ཟེར་འབར།  །པདྨ་འདྲ་སྟེ་སྐྱོན་བྲལ་ཡིད་འོང་འགྱུར།  །ས་མ་ཡ།  མངྒ་ལཾ།  ༈  །
དབྱངས་ཅན་མ་གྲུབ་པའི་མཚན་མ་ནི།  དངོས་སུ་སྔར་བས་དྲན་པ་གསལ།  རྨི་ལམ་དུ་བུ་མོ་གཞོན་ནུ་མས་བཟའ་བཏུང་བྱིན་པ།  ཤེལ་དང་མེ་ཏོག་གི་ཕྲེང་བ་རྙེད་པ།  ནམ་ལངས་གི་ཉི་མ་ཤར་བ།  ཆུ་གཙང་འཐུང་དང་ཁྲུས་བྱེད་པ།  
མེ་ཏོག་གི་ཚལ་ན་མེ་ཏོག་ལ་རྩེ་བ།  ནམ་མཁའ་འཇའ་འོད་ཀྱིས་ཟ་འོག་གི་གུར་ཁྱིམ་ལྟར་ཁེབས་པ།  བྱ་དང་རི་དྭགས་སྔོན་མ་མཐོང་བ་རྨི་བ།  ནམ་མཁའ་ལ་འཕུར་བ།  ཞིང་རྨོ་བ།  སྣག་ཚ་འཐུང་བ།  རི་མཐོན་
པོའི་རྩེར་ཕྱིན་པ།  མཚོན་ཆ་དང་པི་ཝཾ་དང་མི་ལོང་རྙེད་པ་དང་མཐོང་བ་སོགས་རྨིའོ།  །དེ་ཡང་སྒྲུབ་པ་ལ་བརྩོན་འཕྲལ་རྨིས་ན་སྤྲོ་བ་བསྐྱེད་པ་དང་།  བསྒྲུབས་ནས་ཞག་བདུན་ནམ་བཅུ་གཅིག་ནས་བྱུང་ན་རྗེས་སུ་
འཛིན་པ་དང་།  ཞག་བཅུ་གཅིག་གམ་བཅོ་ལྔའི་དུས་སུ་བྱུང་ན་གྲུབ་པའི་མཚན་མ་སྟེ་མཚན་མ་གསུམ་དུ་འགྱུར་རོ།  །གཏོར་མ་ལེགས་པར་བཤམས་ལ་བྱིན་གྱིས་བརླབ།  དབྱངས་ཅན་མ་མདུན་དུ་དམིགས་ཏེ།  

ཧྲཱིཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལྔའམ་བདུན་གྱིས་ཕུལ་ལ་བསྟོད་དེ་སླར་རང་ལ་བསྡུའོ།  ༈  །སྦྱིན་སྲེག་བྱ་བ་ནི།  མཎྜལ་བ་ཡི་རྣམ་ལྔས་ཕྱུག་པ་ལ་མཐོ་གང་ཟླུམ་སྐོར་ལ་དབྱངས་ཅན་གྱི་འཁོར་ལོ་བྲིས་
ལ་དེ་རྒྱབ་སོར་བཞི་རེ་བཞི་རེས་ཁ་ཁྱེར་པད་འདབ་བཅུ་དྲུག་དང་མུ་རན་རྡོ་རྗེའི་ཕྲེང་བ་བཅས་པ་རྡུལ་ཚོན་དཀར་པོས་བྲིས།  ཤིང་འབྲས་ཅན་ནམ་སྐམ་སོགས་ཀྱིས་གྲུ་བཞིར་བརྩིགས་ལ།  མཆོད་རྫས་འཆད་འགྱུར་
རྣམས་བཤམས།  ཡེ་ཤེས་ཀྱི་བདུད་རྩིར་བྱིན་རླབས་བྱས་ནས།  ཨོཾ་ཨགྣི་ཛྭ་ལ་རཾ།  ཞེས་མེ་སྤར་ལ།  རཾ་ལས་དྲང་སྲོང་མེ་ལྷའི་ངོ་བོ་ཡེ་ཤེས་ཀྱི་མེ་ལྕེ་རབ་ཏུ་འབར་བའི་རྣམ་པ་ཅན་དུ་གྱུར་པའི་དབུས་སུ་ལྷ་མོ་
དབྱངས་ཅན་མ་དངོས་སུ་གསལ་བར་གྱུར།  རང་གི་སྙིང་གའི་འོད་ཟེར་གྱིས་ལྷོ་ཕྱོགས་རྒྱ་མཚོའི་འགྲམ་ནས་ལྷ་མོ་དབྱངས་ཅན་མ་སྤྱན་དྲངས་ཏེ་ཐབ་ཀྱི་ལྷ་མོ་ལ་ཐིམ་པར་གྱུར་པར་བསམས་ལ།  དེ་ལ་སྲེག་
རྫས་རྣམས་རིམ་པར་བཤམས་པ་བཞིན་འབུལ་ཏེ།  ཡམས་ཤིང་སོར་བརྒྱད།  མེ་ཏོག་དཀར་སེར།  མར་ཁུ།  ཞོ་ཟན།  ངཱུརྦ།  ཀུ་ཤའི་མྱུ་གུ་རྣམས་རིམ་པར་འབུལ་ཞིང་།  ཧྲཱིཾཿམེ་པྲཛྙཱ་ཝརྡྷ་མ་ན་ཡ་ཨོཾ།  
ལྷ་མོ་བདག་གི་མཆོད་པ་འདི་བཞེས་ལ་བདག་གི་ཤེས་རབ་སྤེལ་བར་མཛད་དུ་གསོལ།  ཞེས་པས་རེ་རེ་བཞིན་དབུལ་ལོ།  །དེ་ལྟར་ལན་གཅིག་ཚར་བ་ལ་སྦྱིན་སྲེག་ཚར་གཅིག་ཏུ་བྱས་པའི་ཉི་ཁྲི་ལྔ་སྟོང་བྱའོ།  །

དེ་ནས་ཐབ་ཀྱི་ལྷ་མོར་བསྟོད་དེ་མཆོད་ནས་ཐབ་ནང་གི་དབྱངས་ཅན་མ་འོད་དུ་ཞུ་བ་འཇུག་པའི་རླུང་དང་ལྷན་ཅིག་རང་གི་སྣ་བུག་གཡོན་ནས་སྙིང་གའི་འཁོར་ལོར་ཐིམ་པར་བསམས་ལ།  སོལ་བ་
ཆུས་བྲན་ཏེ་དམ་ཚིག་པའི་འཁོར་ལོ་བསྡུ་བའི་ཕྱིར།  སོལ་བའི་ཕྱོགས་གཅིག་ནས་སྣ་བུག་ཏུ་བཏུང་།  ཐལ་བ་རི་རྩེའམ་ཆུ་ཆེན་པོ་ལ་བསྐྱལ་བས་གྲགས་པ་ཆེན་པོར་འགྱུར་རོ།  །ཀུན་མཁྱེན་བསམ་ཡས་པའི་
དགོངས་པ་བཞིན་དུ་མི་ཕམ་པས་བཀོད་པ་དགེ།  ༈  །།ན་མོ་སྭ་ར་སྭཏྱཻ།  ལྕེ་དང་མགྲིན་པ་བདེ་བ་དང་།  །བློ་རྣོ་དབྱངས་སྙན་དྲན་གསལ་ཕྱིར།  །དབྱངས་ཅན་མ་ཡི་རིལ་བུ་བྱ།  །འབྲས་ཨ་བར་སྐྱུར་གསུམ།  བུ་གསུམ་དང་
ལུག་དཀར་སེར་དམར།  རུ་གསུམ།  །སྒྲོན་ཤིང་གོ་སྙོད་འབྲས་བུ་དུག་མོ་འབྲས་བུ་ཉུང་།  །ཤིང་མངར་པི་ལིང་སྤང་རྒྱན་དཀར།  །སྨན་སྣ་བཅུ་གཉིས་རྩི་བཞིན་བཏགས།  །ཀ་ར་སྦྲང་རྩིས་བ་དམར་འོ་མ་བཅས།  རིལ་བུ་བྱ།  །སྲན་ཕོས་ཙམ་གྲིབ་སྐམ་བྱ།  རེས་གཟའ་ཕུར་བུ་
དར་ཚེ་སྦྱར།  །ལྟོ་སྟོད་རྣམས་སུ་ལེགས་པར་བསྟེན།  །ཞག་བདུན་ཟོས་པས་དིག་ལྐུགས་དང་།  །རྨུགས་ཤིང་གླེན་པ་དག་ཀྱང་འཚོ།  །བཅུ་གཅིག་
ཟོས་ན་སྐད་ཀྱི་གདངས།  །ཁྱུང་བཞིན་བཟང་ལ་མགྲིན་པ་བདེ།  །ཉི་ཤུའི་མི་བརྗེད་གཟུངས་ཐོབ་ཅིང་།  །བློ་ནི་མེ་དང་འདྲ་བར་འགྱུར།  །ཟླ་བ་གཅིག་ཏུ་ཟོས་གྱུར་ན།  །ཤ་རུས་རྡོ་ལྟར་མཁྲེགས་པ་དང་།  །རྒས་

མེད་ལོ་བརྒྱ་ཐུབ་པར་འགྱུར།  །རིལ་བུ་ཟ་དུས་རང་རིལ་བུ་གཡོན་བའི་ལག་མཐིལ་དུ་བཞག་ལ།  ཉིད་ནི།  །དབྱངས་ཅན་མ་ནི་སྐུ་མདོག་དཀར།  །ཞལ་གཅིག་ཕྱག་གཉིས་སྐྱིལ་ཀྲུང་བཞུགས།  །ཕྱག་གཡས་མཆོག་སྦྱིན་གཡོན་པ་ནི།  །བདུད་རྩིའི་བུམ་པ་
ཐུགས་ཀར་འཛིན།  །ལྷ་རྫས་དར་གྱི་ན་བཟའ་དང་།  །རིན་ཆེན་རྒྱན་གྱིས་རྣམ་པར་བརྒྱན།  །པདྨ་ཟླ་བའི་གདན་ལ་བཞུགས།  །དེ་ལྟ་བུར་ནི་བསྒོམ་བྱས་ནས།  །རིལ་བུ་སྲིད་ཞིའི་དྭངས་བཅུད་འདུས་པའི་ངོ་བོར་དམིགས།  དག་ལ
་སྔགས་བདུན་བཟླ།  །དེ་ནས་ཚུལ་བཞིན་བཟང་བར་བྱ།  །ཡར་ངོའི་ཚེས་གཅིག་ནས་བརྩམ་ཞོག་སྔ་ཁྲུས་བྱས་ལ་ཟོས་པས་རྨོངས་སེལ་ཡེ་ཤེས་རྒྱས་པར་བསམ།  ཨོཾ་ཙནྡྲ་གོ་མི་སལ་སལ་ཕྱེ་ཕྱེ་ཧཱུྃ་ཧཱུྃ་སྭཱ་ཧཱ།  གསང་བའི་མན་ངག་
འདི་ཉིད་ནི།  །མངོན་ཤེས་ཅན་གྱི་དྲང་སྲོང་དང་།  །འཇིགས་མེད་གྲགས་པའི་རྒྱ་གཞུང་སོགས།  །གུང་བསྡེབས་དམ་པའི་མན་ངག་བཞིན།  །མཚོ་བྱུང་བཞད་པས་བྲིས་པ་དགེ།  
༄༅།  །འདིར་སྨན་སྦྱོར་རྐྱང་པས་ཀྱང་ནུས་པ་འབྱུང་མོད།  ལྷ་སྔགས་ཀྱིས་བསྒྲུབ་ན་ཕན་ནུས་ཆེ་བས་རིལ་བུ་རྣམས་རིན་ཆེན་སྣོད་དུ་བླུགས་ལ་སྟེགས་བུར་བཀོད།  བདག་བསྐྱེད་བཟླས་པ་བཅས་སོང་རྗེས།  
མདུན་རྟེན་བསང་སྦྱངས།  སྟོང་པའི་ངང་ལས་དབྱངས་ཅན་མ་བདག་བསྐྱེད་ལྟར་བསྒོམ།  མཆོད་ཅིང་བསྟོད།  མདུན་བསྐྱེད་ཀྱི་ཐུགས་ཀའི་ས་བོན་ལས་འོད་ཟེར་ཕྱོགས་བཅུར་འཕྲོས།  འཕགས་པ་མཆོད།  

སེམས་ཅན་ཐམས་ཅད་ཀྱི་མ་རིག་པའི་མུན་པ་བསལ།  ཤེས་རབ་ཀྱི་སྣང་བ་ལ་བཀོད།  འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ།  མཁྱེན་བརྩེ་ནུས་པའི་ཡེ་ཤེས།  བརྟན་གཡོའི་
དྭངས་བཅུད་ཐམས་ཅད་བསྡུས་ནས་ཐུགས་ཀའི་ས་བོན་ལ་ཐིམ་པར་བསམས་ལ་ཧྲཱིཾཿཞེས་ཅི་ནུས་བཟླ།  མཐར་དབྱངས་གསལ་སོགས་བཟླའོ།  །ཐུན་མཐར་གཏོར་མ་ཕུལ་རྗེས་ལྷ་རིལ་བུར་བསྟིམ།  རྟེན་སྙིང་གིས་
མེ་ཏོག་འཐོར་གསུངས་སོ།  ༈  །དབྱངས་ཅན་མའི་སྨན་མར་ནི།  འཇམ་དཔལ་དཔའ་བོ་གཅིག་གྲུབ་ཀྱི་རྒྱུད་ལས།  ཤུ་དག་དཀར་པོ།  ཤིང་མངར་སེནྡྷ་བ།  །ཚྭ།  ཨ་རུ་བཅའ་དྲོད་ཅན།  སྒ་ལ་ལ་ཕུད།  །ཚངས་པ་ཟེར་རོ།  །རུ་རྟ་པི་ལིང་།  པི་ཟི་ར་དཀར་པོ།  བཅས།  །རྣམ་
བཏགས་ངག་ནི་དག་པར་བྱེད།  །ལྷ་ལ་མེ་ཏོག་དྲི་བཟང་སོགས།  །ནངས་པར་ཡང་དག་མཆོད་ནས་ནི།  །ལན་བདུན་སྔགས་བྱས་ཟོས་ན་ནི།  །ཟླ་བ་དྲུག་གིས་ཐོས་འཛིན་
བྱེད།  །ཟླ་བ་གསུམ་གྱིས་ཚིག་བདག་འགྱུར།  །ཟླ་བ་གཅིག་གིས་བློ་ལྡན་ཞིང་།  །ཁུ་བྱུག་གཞོན་ནུའི་སྐད་བཞིན་དུ།  །དབྱངས་སྙན་པ་ནི་སྐྱེ་བར་འགྱུར།  །ཞེས་གསུངས།  ཡང་དེའི་སྦྱོར་སྡེ།  ར་ཡི་འོ་མ་ཨ་རུ་
ཚ་བ་གསུམ།  །སྒ་སྐྱ་པི་ལིང་ཕོ་རིས་ནག་གོ་པ་ཋ་སྔོ་ཨ་ག་བྷི་ད་བྷི་ཞེས་མ་ནུ།  ཤུ་དག་དཀར་པོ།  སེ་ཀྲུ་ཕོ་བ་རིས་སེནྡྷ་པ།  སིནྡྷུའི་ཡུལ་གྱི་མ་ཎི་མནྟྲའི་རི་ལས་བྱུང་བའི་རྒྱམ་ཚྭ་བཟང་པོ།  ར་འོ་བྲེ་བཞི་མར་དུ་བྲེ་གང་བསྐོལ་བ་དབྱངས་ཅན་མར།  །ཟླ་གཅིག་

ཟོས་ན་བླ་མེད་ཚིག་བདག་འགྲུབ།  །ཟླ་དྲུག་ངག་གི་དབང་ཕྱུག་མངོན་སུམ་འགྱུར།  །ཞེས་དང་།  བདུད་རྩི་སྙིང་པོའི་རྒྱུད་ལས།  ཨ་རུ་ར་དང་ཤིང་ཀུན་ཚ་བ་གསུམ།  །ཤུ་དག་པ་གོ་ཡུལ་ངོས་བཟུང་སྣང་།  ཏྲ་ལྕེ་མྱང་ཚྭ་རྣམས་དང་།  །ར་དཀར་
འོ་མ་མར་བསྐོལ་དབྱངས་ཅན་མར།  །བློ་འཕེལ་དྲན་གསལ་ངག་ཚིག་སྙན་ཕྱིར་བསྟེན།  །ཅེས་གསུངས་པ་རྣམས་ཁོག་འདྲ་ལ།  །མང་ཉུང་ཅུང་ཟད་རེ་འདུག་པ་གང་ལྟར་བྱས་ཀྱང་རུང་མོད།  
འདིར་ལག་ལེན་དུ་ཨ་རུ་གསེར་མདོག་བཟང་པོ།  སྒ་སྐྱ་བི་ལིང་ཕོ་བ་རིས་དཀར་ནག་གཉིས་བཅས།  ཚ་བ་གསུམ།  མ་ནུ་དང་གོ་ཡུ།  རྒྱ་གར་སིནྡྷུའི་ཡུལ་གྱི་མ་ཎི་མནྟྲའི་རི་ལས་བྱུང་བའི་ལན་ཚྭ་བཟང་པོ་
སོགས་ལྕེ་མྱང་ཚྭའི་རིགས་ཤིན་ཏུ་ཞིམ་ཞིང་མདོག་དམར་བའམ།  མ་འབྱོར་ན་རྒྱམ་ཚྭ་བཟང་པོའམ་ལན་ཚྭ་མདོག་དམར་ལ་ཞིམ་པས་ཀྱང་རུང་།  ཤུ་དག་དཀར་པོ་བཅས་སྨན་སྣ་བརྒྱད་པོ་འདི་ཡིན་ལ།  དེ་སྟེང་
ཤིང་མངར་རུ་རྟ་ལ་ལ་ཕུད་ཟི་ར་དཀར་པོ་བཞི་བསྣན་པས་སྨན་སྣ་བཅུ་གཉིས་ལ་ཤིང་ཀུན་དྲི་བྲོ་ཙམ་བཏབ་ཀྱང་རུང་།  ཨ་ནུ་ཤུ་དག་ཤིང་མངར་རུ་རྟ་མ་ནུ་གོ་ཡུ་རྣམས་མང་བར་བྱས་ལ་གཞི་བཟུང་།  ཚ་བ་གསུམ་དེའི་
ཕྱེད་ཆ་ཙམ་བྱ།  གྲང་བ་ཅན་ལ་མང་བར་བྱས་ཀྱང་ལེགས།  ལྕེ་མྱང་ཚྭ་ཨ་རུ་སོགས་དྲུག་པོ་བསྡོམས་པའི་བཞི་ཆའམ་དྲུག་ཆ་ཙམ་གང་འགབ།  ལ་ལ་ཕུད་ཟི་ར་གཉིས་དེ་མཉམ་ཙམ་བྱས་ན་ལེགས་སྙམ་རང་གི་

ཡིད་ལ་ཤར།  དཔའ་བོ་གཅིག་གྲུབ་ལས།  སྨན་རྣམས་སྲང་གཅིག  །རའོ་བྲེ་བཞི།  མར་བྲེ་གང་གི་ཚད་དུ་བྱ།  རིམ་གྱིས་མེ་ཆུང་ལ་བསྐོལ་བར་བྱའོ་ཞེས་གསུངས།  སྨན་སྣ་བཅུ་གསུམ་པོ་ཆུར་བསྐོལ་བའི་ཁུ་བར་སྨན་
མར་བྱ་བའམ།  ཚ་བ་གསུམ་དང་ཤིང་ཀུན་བཞི་མ་གཏོགས་གཞན་ཁུ་བ་འདོན་པ་དང་།  དེ་བཞི་ཁ་ཚར་དུ་བཏབ་པ་གང་བདེས་རུང་།  སྨན་རྣམས་ཁུ་བ་བཏོན་ལ་ར་དཀར་མོའི་འོ་མ་བྲེ་བཞི་སོགས་སྨན་གྱི་
མང་ཉུང་དང་བསྟུན་ལ་བསྐོལ།  ར་དཀར་གྱི་མར་ལ་གཞི་བྱས་ཏེ་བ་དམར་ཟལ་གྱི་མར་སོགས་མར་ལེགས་པས་བསྐྱེད་དེ།  སྨན་མར་གྱི་ལག་ལེན་ཚུལ་བཞིན་བྱས་ལ།  བཟའ་མོས་པའི་ཕྱིར་ཤིང་མངར་
རམ་མངར་གསུམ་གྱིས་ཁ་བླངས་ཏེ།  བདག་མདུན་དབྱངས་ཅན་མར་གསལ་བས་སྲིད་ཞིའི་དྭངས་བཅུད་དང་ངག་གི་དབང་ཕྱུག་གི་དངོས་གྲུབ་བསྡུས་ལ་སྨན་མར་ལ་བསྟིམས་པས་ཅི་ནུས་སུ་བསྒྲུབ།  ཚེས་གཅིག་
ནས་བརྩམ་སྟེ་དབྱངས་ཅན་མ་ལ་མེ་ཏོག་དང་དྲི་བཟང་སོགས་ཀྱིས་མཆོད་ཅིང་བསྟོད་ལ་ངག་གི་དངོས་གྲུབ་སྩོལ་བའི་འདོད་གསོལ་བཅས་ཞོག་པ་ལྟོ་སྟོང་ནངས་རེ་བཞིན་བྱ་སྒོང་ཙམ་རེ་བཟའ།  དེ་ཡང་དབྱངས་
ཅན་མའི་སྐུའི་མདུན་དུ་མཆོད་པ་ཕུལ་ལ།  ཨོཾ་ཨརྐ་མཱ་ལི་ནི་ཀི་ནི་ཀི་ནི་སྭཱ་ཧཱ།  དཔའ་བོ་གཅིག་གྲུབ་ན།  ཁི་ཎི་ཁི་ཎི།  ཞེས་འདུག་པས་དེ་ལྟར་སྔགས་འབྲུ་བཅུ་དྲུག་པ་བཟླའོ།  །སྔགས་འདི་དང་པོར་འབུམ་བཟླས་པའི་བསྙེན་པ་སྔོན་དུ་

འགྲོ་བར་བྱས་ལ།  སླར་སྨན་མར་ཟ་བའི་ཚེ་སྔགས་ལན་བདུན་རེ་བཟླ་སྟེ་དབྱངས་ཅན་གྱི་ཕྱག་གིས་རྩོལ་བར་བསམས་ལ།  ཟླ་བ་གཅིག་གི་བར་དུ་ཟོས་ན་ངག་གི་དངོས་གྲུབ་འཐོབ་ལ།  སྨན་མར་མེད་ཀྱང་མར་འགའ་ཞིག་གམ་ཆུ་ལ་དེ་ལྟར་བཟླས་ཏེ་ཟླ་བ་དྲུག་གི་
བར་དུ་ཟོས་ན་ཡང་ངག་གི་དངོས་གྲུབ་འཐོབ་ཅེས་དཔའ་བོ་གཅིག་གྲུབ་ཀྱི་རྒྱུད་དང་དགེ་བའི་འདོད་འཇོ་ཞེས་པ་མགོན་པོ་ཀླུ་སྒྲུབ་ཀྱི་གདམས་ངག་ལས་གསུངས་སོ།  །
ད་ལྟར་གནས་གཙང་མར་གྲིབ་རྩོག་ལ་འཛེམ་ཞིང་གཙང་སྦྲ་དང་ཚངས་པར་སྤྱོད་པའི་ཚུལ་ལ་གནས་ཏེ་ལྷ་སྔགས་ཀྱི་རྣལ་འབྱོར་དང་ལྡན་པས་ཤ་ཆང་སྒོག་སོགས་ཟས་ངན་སྤངས་ལ་དཀར་གསུམ་བཟའ་ཞིང་།  
ཟླ་བ་གཅིག་ནས་དྲུག་གི་བར་དུ་བརྩོན་པས་ཚིག་སྨྲ་བ་ཐམས་ཅད་ཀྱི་མཆོག་ཏུ་འགྱུར་ཞིང་།  དབྱངས་སྙན་པ་དང་སྨྲ་བ་དག་ཅིང་གསལ་ལ་བློ་གྲོས་གསལ་བས་ལེགས་བཤད་ཀྱི་འབྱུང་གནས་ངག་གི་དབང་
ཕྱུག་ཆེན་པོའི་དངོས་གྲུབ་འཐོབ་པར་འགྱུར་རོ།  །གཞན་ཡང་ལུས་ཀྱི་ཚེ་དང་སྟོབས་དང་མདངས་འཕེལ་བ་དང་།  ནད་མེད་པ་དང་།  ལུས་སེམས་བདེ་བ་སོགས་ཡོན་ཏན་དཔག་ཏུ་མེད་པ་དང་ཐུན་མོང་གི་
གྲུབ་པ་རྣམས་ཀྱང་འབྱུང་ལ།  མཐར་ཐུག་ངག་གི་དཔལ་མོས་རྗེས་སུ་བཟུང་ནས་སངས་རྒྱས་ཀྱི་སར་རིམ་གྱིས་འགྲོ་བའི་རྒྱུར་ཡང་འགྱུར་རོ།  །ཞེས་པའང་དཔལ་མོ་འདིའི་བྱིན་རླབས་ཆ་ཙམ་ཐོབ་པ་མི་ཕམ་

རྒྱ་མཚོས་བྲིས་པ་དགེའོ།  །ས་ཕག་ཟླ་ཚེས་ལ་རྫ་རྒྱལ་རི་ཞོལ་དུའོ།  །མངྒ་ལཾ།  ༈  ། དབྱངས་ཅན་མ་དམར་མོའི་གསང་སྒྲུབ་ཛྙཱ་ན་དཪྴ་བཞུགས་སོ།  །ན་མོ་སྭ་ར་སྭ་ཏྱེ་བཱ་ད་ཡ།  
འདིར་དབྱངས་ཅན་དམར་མོ་བསྒྲུབ་པར་འདོད་པས་ཡིད་མཐུན་གྱི་གནས་དགེ་བར་བ་ཡི་ལྕི་བ་ས་ལ་མ་ལྷུང་བས་བྱུགས་པའི་མཎྜལ་ལ་མེ་ཏོག་གི་ཚོམ་བུ་བཀོད་པ་དེར་རྫའམ་རིན་པོ་ཆེའི་བུམ་པར་གྲོང་ཆོས་ཀྱིས་
མ་གོས་པའི་བུ་མོ་གཙང་མས་བླང་བའི་ཆུ་བླུགས་ལ།  རིན་ཆེན་ལྔ་དང་འབྲུ་ལྔ་བཟང་པོ་དྲུག  །སིནྡྷུ་ར་རྣམས་མེ་ལོང་གི་ནང་དུ་ལེགས་པར་སྦྱར་བའི་རྫས་ལྡན་བཤམས།  དར་དམར་ཁ་གང་གིས་ཁ་བཅད་
དེ་བཞག་པའི་མཐར་ཉེར་སྤྱོད་འབུལ་གཏོར་སོགས་ཇི་འབྱོར་པའི་མཆོད་པ་གཙང་མ་བཀོད་མཛེས་ཀྱིས་བསྐོར།  རང་ཉིད་ཀྱི་ལུས་དྲི་བཟང་གིས་བྱུགས།  བདེ་བའི་སྟན་ལ་འཁོད་ནས་སྐྱབས་སེམས་
ཚོགས་བསགས་བྱས་རྗེས།  སྭ་བྷཱ་ཝས་སྦྱངས།  སྟོང་པའི་ངང་ལས་པདྨ་དམར་པོ་འདབ་མ་བརྒྱད་པའི་སྟེང་དུ་རང་སེམས་ཧྲཱིཾཿ དམར་པོ་ལས་འོད་འཕྲོས།  འཕགས་པ་མཆོད།  སེམས་ཅན་ཐམས་ཅད་
ཀྱི་སྒྲིབ་པ་དང་མ་རིག་པའི་མུན་པ་བསལ་ནས་ཤེས་རབ་ཀྱི་སྣང་བ་ལ་བཀོད།  འོད་ཟེར་ཚུར་འདུས་ཏེ་ཡོངས་སུ་གྱུར་པ་ལས་ཡེ་ཤེས་ཀྱི་མེ་ལོང་ཞིག་ཏུ་གྱུར།  དེ་འོད་དུ་ཞུ་བ་ལས་རང་ཉིད་སྒྲ་དབྱངས་

ལྷ་མོ་བྱེ་རུའི་མདོག་ལྟར་དམར་བ་ཞལ་གཅིག་ཕྱག་གཉིས།  གཡས་ནོར་བུ་རིན་པོ་ཆེ་དང་གཡོན་ཡེ་ཤེས་ཀྱི་མེ་ལོང་བསྣམས་པ།  བཅུ་དྲུག་ལོན་པའི་ན་ཚོད་ཅན།  ཞི་འཛུམ་སྒེག་པའི་ཉམས་ལྡན་ནུ་མ་
འབུར་ཞིང་རྒྱས་པ།  རིན་པོ་ཆེའི་དབུ་རྒྱན།  སྙན་རྒྱན།  མགུལ་རྒྱན།  སྐ་རགས་དོ་ཤལ་ལ་སོགས་པས་བརྒྱན་ཅིང་།  དར་སྣ་ཚོགས་པའི་ཤམ་ཐབས་ལྷབ་ལྷུབ་ཏུ་གསོལ་བ།  ཞབས་གཡས་
བརྐྱང་ཞིང་གཡོན་བསྐུམ་པའི་ཚུལ་གྱིས་པད་ཟླའི་གདན་ལ་བཞུགས་པ།  འོད་དང་འོད་ཟེར་དཔག་ཏུ་མེད་པ་འཕྲོ་བ།  མེ་ལོང་ནང་གི་གཟུགས་བརྙན་ལྟར་དྭངས་གསལ་རྙོགས་པ་མེད་པར་གསལ་
པའི་སྤྱི་བོར་ཨོཾ་དཀར་པོ།  མགྲིན་པར་ཨཱཿདམར་པོ།  ཐུགས་ཀར་ཧཱུྃ་སྔོན་པོ།  ཐུགས་ཀའི་ཧཱུྃ་གི་འོད་ཟེར་ལྕགས་ཀྱུ་ལྟ་བུས་རང་འདྲའི་ཡེ་ཤེས་པ་སྤྱན་དྲངས།  མདུན་གྱི་ནམ་མཁར་བཞུགས་པ་ལ་
མེ་ཏོག་ལ་སོགས་པས་མཆོད་ནས།  ཛཿཧཱུྃ་བྃ་ཧོཿས་རང་ལ་བསྟིམ།  དེ་ནས་མདུན་གྱི་བུམ་པ་བསང་སྦྱངས།  སྟོང་པའི་ངང་ལས་རིན་པོ་ཆེའི་བུམ་པ་མཚན་ཉིད་ཡོངས་སུ་རྫོགས་ཤིང་བདུད་རྩིས་གང་བའི་
དབུས་སུ་པདྨ་དམར་པོ་འདབ་མ་བརྒྱད་པའི་སྟེང་དུ་ཡི་གེ་ཧྲཱིཿ དམར་པོ་ལས་སོགས་གོང་ལྟར་ལ།  རང་ཉིད་ཅེས་པའི་ཚིག་དོར་ལ།  ཡེ་ཤེས་པ་དེ་ལ་བསྟིམ་པར་བྱ།  བདག་དང་མདུན་བསྐྱེད་ཀྱི་ཐུགས་

ཀར་ཟླ་སྟེང་ཧྲཱིཾཿ དམར་པོའི་མཐར།  ཨོཾ་སྭ་ར་སྭ་ཏྱཻ་ཧྲཱིཾཿཧྲཱིཾཿཧྲཱིཾཿ་སྭཱ་ཧཱ།  ཞེས་པས་བསྐོར་བཀློག་པའི་ཚུལ་དུ་སྔགས་བཟླ་ཞིང་།  དེའི་ཚེ་ཡིག་འབྲུ་རྣམས་ལས་འོད་ཟེར་དཔག་མེད་འཕྲོས།  
རང་གིས་ཐོག་མེད་ནས་བསགས་པའི་སྡིག་སྒྲིབ་དང་མ་རིག་པའི་མུན་པ་ཐམས་ཅད་བསལ།  ཤེས་བྱ་ཀུན་ལ་ཐོགས་པ་མེད་པའི་བློ་གྲོས་རྒྱས་པར་བསམས་ལ།  རྩ་སྔགས་ཡི་གེ་བཅུ་པ་ལ་བསྙེན་པ་འབུམ་བྱ།  ཐུན་
མཐར་གཏོར་མ་འབུལ་བར་འདོད་ན།  གཏོར་མ་དཀར་གསུམ་བརྒྱན་པ་བསང་སྦྱངས།  འབྲུ་གསུམ་འོད་དུ་ཞུ་བ་ལས་བྱུང་བའི་བདུད་རྩིའི་རྒྱ་མཚོར་དམིགས།  ཨོཾ་ཨཱཿཧཱུྃ་གི་བྱིན་གྱིས་བརླབས།  ལྷ་མོའི་
ཞལ་ནས་འོད་ཀྱི་སྦུ་གུས་གཏོར་མའི་བཅུད་གསོལ་བས་མཉེས་པར་བསམས་ལ།  རྩ་སྔགས་ལ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་སྭཱ་ཧཱ།  ཞེས་བཏགས་པ་ལན་གསུམ་གྱིས་ཕུལ་ལ་མཆོད་ཅིང་བསྟོད།  གཟུངས་
སྤོབས་ཤེས་རབ་ཀྱི་སྣང་བ་ཁྱད་པར་ཅན་སྩོལ་བའི་འདོད་གསོལ་བྱ།  ཐུན་འཇོག་ཁར་མདུན་གྱི་ལྷ་མོ་འོད་དུ་ཞུ་ནས་བུམ་པའི་ཆུ་ལ་བསྟིམ།  བདག་གི་ཐུགས་ཀའི་ཧྲཱིཾ་ལས་འོད་ཟེར་དམར་པོ་ཕྱོགས་བཅུར་འཕྲོས་
པས།  ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་དང་།  ཉན་རང་འཕགས་པའི་ཚོགས་ཐམས་ཅད་དང་།  འཇིག་རྟེན་ན་མཁས་ཤིང་ཤེས་རབ་ཅན་དུ་གྱུར་པ་ཐམས་ཅད་ཀྱི་ཤེས་རབ་མ་ལུས་

པ་ཧྲཱིཾཿ ཡིག་གི་རྣམ་པར་བསྡུས་ནས་རང་གི་སྙིང་གའི་ས་བོན་ལ་ཐིམ་པས་ལུས་ཐམས་ཅད་འོད་ཀྱིས་གང་སྟེ་ཤེས་རབ་ཕུན་སུམ་ཚོགས་པ་ཐོབ་པར་བསམ་ཞིང་།  དགེ་བ་འདི་ཡིས་སོགས་བསྔོ་བ་དང་སྨོན་ལམ་
ཤིས་བརྗོད་བྱའོ།  །བསྙེན་པ་གྲུབ་ནས་བུམ་པའི་ཆུས་ཁྲུས་བྱ་ཞིང་འཐུང་།  བསྙེན་པའི་དུས་བུད་མེད་དང་མི་འགྲོགས་གྲིབ་ལ་འཛེམ་ཞིང་གཙང་སྦྲ་བྱ་བ་གལ་ཆེ།  འདི་གཞན་ལས་ཁྱད་པར་འཕགས་པ་ཡིན་
པས།  འདིའི་མཚམས་ཞག་བདུན་ལས་མི་དགོས་ཏེ།  དེས་གོ་བ་དང་འཛིན་བློ་འཆད་རྩོད་རྩོམ་གསུམ་ལ་ཐོགས་པ་མེད་པར་འགྱུར་རོ།  །བློ་འཕེལ་འདི་ལས་ཟབ་པ་རྒྱ་བོད་གཉིས་ན་མེད་ཅེས་གསུངས།  
འདི་གཤིན་རྗེ་གཤེད་ཀྱི་ཡུམ་གྱི་ཆོས་སྡེར་གཏོགས་གསུངས།  འདིའི་སྔོན་དུ་དབྱངས་ཅན་མ་དཀར་པོའི་བསྙེན་པ་སོང་ནས་འདི་བསྒྲུབ་ན་བར་ཆད་གང་གིས་ཀྱང་མི་ཚུགས།  འདི་ནི་རྒྱ་གར་གྱི་པཎ་གྲུབ་བིཀྵ་
པ་ར་མ་ནས་བརྒྱུད་དེ།  ཁ་ཆེ་པཎ་ཆེན་དང་ས་པཎ་ཕྱ་པ་ཆོས་སེང་དང་ལྔ་པ་ཆེན་པོ་སོགས་ཀྱི་ཐུགས་་་་རྩིས་ཆེ་བའི་གདམས་པ་ལགས་སོ།  །ཞེས་པའང་རབ་ཚེས་ཤིང་འབྲུག་ཟླ་བ་དྲུག་པའི་དཀར་ཕྱོགས་
དགའ་བ་དང་པོར་རྒྱལ་ཕུར་གྱི་འགྲུབ་སྦྱོར།  པདྨ་དཀར་པོ་དང་རྡོ་རྗེ་དང་གཡུང་དྲུང་དང་ལྗོན་ཤིང་གི་བརྡ་རིས་སོགས་དུས་ཀྱི་མཚན་མ་དགེ་བ་ཀུན་ལྡན་ལ།  རུ་དམ་ཡང་ཁྲོད་དུ་འཇམ་དཔལ་དགྱེས་པས་

སྦྱར་བ་དགེ་ལེགས་སུ་གྱུར་ཅིག།  མངྒ་ལཾ།  ༈  །བོ་དོང་ལུགས་ཀྱི་དབྱངས་ཅན་དམར་མོའི་གསང་སྒྲུབ་ལྷ་ལྔ་ནི།  དམར་མོ་ཕྱག་བཞི་དང་པོ་གཉིས་ཡབ་འཁྱུད།  
མཐའ་གཉིས་ཀྱིས་པི་ཝཾ།  ཡབ་འཇམ་དཔལ་ཕྱག་བཞི་པས་འཁྱུད་པ།  འཁོར་ཤེས་རབ་མ།  བློ་གྲོས་མ།  དྲན་པ་མ།  ཡིད་གཞུང་མ་བཞི་དཀར་མོ་རལ་གྲི་པད་དཀར་འཛིན་པ།  རྩ་སྔགས་ཨོཾ་ཨཱཿཧཱུཾ་ཧྲཱིཾཿསྭཱ་ཧཱ་དང་།  
ཐུན་མཐར།  པི་ཙུ་པི་ཙུ་སོགས་བཟླ་བ་ཡོད་དོ།  །མངྒ་ལཾ།  ༈  ། ཐབས་ལ་མཁས་པའི་སྒོ་ནས་སྔགས་སྒྲུབ་པའི་ཆོ་ག་ཁྱད་པར་ཅན་བཞུགས་སོ།  །ན་མོ་རཏྣ་ཏྲ་ཡཱ་ཡ།  འདིར་བྱང་ཆུབ་སེམས་
དཔའ་གང་གིས་ཐབས་ལ་མཁས་པའི་སྒོ་ནས་རིག་སྔགས་བསྒྲུབ་པའི་ཆོ་ག་ཁྱད་པར་ཅན་དམ་ཚིག་གསུམ་བཀོད་ལས་གསུང་བ་ནི།  སྔ་དྲོ་དང་པོར་བདག་འབུལ་བ་ནི།  ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།  བདག་་མོ་ཞེས་བགྱི་བ་ཆོས་ཀྱི་དབྱིངས་སུ་གཏོགས་པའི་སངས་རྒྱས་དང་བྱང་ཆུབ་སེམས་དཔའ་འཁོར་དང་བཅས་པ་
ཐམས་ཅད་ལ་དབུལ་བར་བགྱིའོ།  །ཐུགས་རྗེ་ཆེན་པོ་དང་ལྡན་པ་དེ་རྣམས་ཀྱིས་ཀྱང་བདག་ལ་རྣམ་པ་ཐམས་ཅད་དང་དུས་ཐམས་ཅད་དུ་བྱིན་གྱིས་བརླབས་པ་དང་ཡོངས་སུ་གཟུང་བར་གྱུར་ཅིག  །བདག་

ལ་གྲུབ་པ་དང་མཆོག་སྩོལ་ཅིག  །ཅེས་བྱའོ།  །དེ་ནས་སྡིག་པ་བཤགས་པར་བྱ་སྟེ།  བདག་ཅག་གི་འདོད་ཆགས་དང་ཞེ་སྡང་དང་གཏི་མུག་ལས་སྐྱེས་པའི་སྡིག་པ་ཐམས་ཅད་སོ་སོར་བཤགས་པར་བགྱིའོ།  །
ཇི་ལྟར་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཐུགས་བསྐྱེད་པ་གང་དང་མཁྱེན་པ་གང་གིས་བཤགས་པ་མཛད་པའི་ཚུལ་དེས་བདག་གིས་ཀྱང་ཡོངས་སུ་བཤགས་པར་བགྱིའོ།  །ཞེས་བྱའོ།  །
དེ་ནས་བསོད་ནམས་ལ་ཡི་རང་བྱ་བ་ནི།  གང་དུས་གསུམ་དུ་གཤེགས་པའི་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་དང་རང་སངས་རྒྱས་དང་སེམས་ཅན་ཐམས་ཅད་ཀྱི་བསོད་ནམས་ཀྱི་ཚོགས།  
སེམས་ཅན་གྱི་ཁམས་རྣམ་པར་སྦྱོང་བར་བྱེད་པ།  སེམས་ཅན་གྱི་ཁམས་ཡོངས་སུ་སྲུང་བར་བྱེད་པ།  འཇིག་རྟེན་དང་འཇིག་རྟེན་ལས་འདས་པ་དེ་དག་ལ་རྗེས་སུ་ཡི་རང་བ།  བླ་ན་མེད་པས་རྗེས་སུ་ཡི་རངས་
བར་བྱས་ཏེ།  ཇི་ལྟར་སངས་རྒྱས་དང་བྱང་ཆུབ་སེམས་དཔས་མཁྱེན་པ་ལྟར་བདག་ཀྱང་དེ་ལྟར་རྗེས་སུ་ཡི་རང་བར་བགྱིའོ།  །དེ་ནས་མཆོད་པ་བྱ་སྟེ།  སེམས་ཅན་གྱི་ཁམས་ན་གང་ང་ཡིར་མེད་ཅིང་ཡོངས་སུ་
བཟུང་བ་མེད་པའི་མཆོད་པའི་ཚོགས་དེ་དག་ཐམས་ཅད་སངས་རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ལ་དབུལ་བར་བགྱིའོ།  །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་ཀྱི་

སྟོབས་དང་།  བདག་གི་བསོད་ནམས་ཀྱི་སྟོབས་དང་།  རིག་པའི་གསང་སྔགས་ཀྱི་སྟོབས་ཀྱིས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་མཆོག་ཏུ་
རྒྱ་ཆེ་བ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་མཆོག་རྒྱ་ཆེན་པོའི་གོང་མ་ལས་བླ་མར་མངོན་པར་བསྒྲུབ་པའི་མཆོད་པའི་སྤྲིན་ཆེན་པོ་རབ་ཏུ་འབབ་པར་གྱུར་ཅིག  །ཅེས་བསམས་ལ་མཆོད་པ་
མངོན་པར་སྒྲུབ་བྱེད་རིག་པའི་རྒྱལ་མོ་འདི་ལན་བརྒྱད་བརྗོད་པར་བྱའོ།  །ན་མཿསརྦ་བུདྡྷཱ་བོ་དྷི་སཏྭཱ་ནཱཾ།  སརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་ས་མནྟ་སྭཱ་ཧཱ།  དེས་ཇི་ལྟར་སྨོན་པ་བཞིན་འབྱུང་སྟེ་དེ་
དག་གིས་མཁྱེན་ནོ།  །དེ་ནས་སངས་རྒྱས་བྱང་སེམས་ཐམས་ཅད་ལ་ཡོན་ཏན་བསྔགས་པའི་གྲགས་པ་སྣ་ཚོགས་ཀྱི་གླུའི་སྤྲིན་རྒྱ་མཚོ་རབ་འབྱམས་ཚིག་ཏུ་བརྗོད་པར་བསམས་ལ་བསྟོད་པ་དཔེ་མེད་པ་ངེས་
པར་སྒྲུབ་བྱེད་རིག་པའི་རྒྱལ་མོ་འདི་ལན་བརྒྱད་བརྗོད་པར་བྱའོ།  །ན་མཿསརྦ་བུདྡྷཱ་བོ་དྷི་ས་ཏྭཱ་ནཱཾ།  སརྦ་ཏྲ་སཾ་ཀུ་སུ་མི་ཏཱ་ཨ་བྷི་ཛྙཱ་ན་རཱ་ཤི་ནཱི་ན་མོ་སྟུ་ཏེ་སྭཱ་ཧཱ།  དེས་དེ་བཞིན་དུ་ཡོན་ཏན་བསྔགས་པའི་སྤྲིན་གྱི་
རྒྱ་མཚོ་རབ་ཏུ་འབྱུང་བས་དེ་ལྟར་དད་པར་བྱའོ།  །དེའི་འོག་ཏུ་སེམས་ཅན་གྱི་ཁམས་ལ་དམིགས་ཏེ།  སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྲུལ་པའི་སྤྲིན་གྱིས་སེམས་ཅན་གྱི་ཁམས་

ཐམས་ཅད་དུ་སྡུག་བསྔལ་མ་ལུས་པ་ཞི་བ་དང་།  བདེ་བ་ཐམས་ཅད་མངོན་པར་སྒྲུབ་པ་དང་།  ཟག་པ་མེད་པའི་དགེ་བའི་སྦྱོར་བ་ཡང་དག་པར་འབྱུང་བ་དང་།  དེ་བཞིན་གཤེགས་པ་རྣམས་ཀྱིས་གྲུབ་པའི་
མཆོག་དེ་དག་གིས་གྲུབ་པར་འགྱུར་བ་ཉིད་སྩོལ་ཅིག  །ཅེས་བསམས་ལ་སེམས་ཅན་གྱི་ཁམས་ལ་དམིགས་པའི་སྨོན་ལམ་རྒྱ་ཆེན་པོ་བཏབ་སྟེ།  སངས་རྒྱས་བྱང་སེམས་ཐམས་ཅད་ཀྱི་སྤྲུལ་པའི་སྤྲིན་
མངོན་པར་སྒྲུབ་པའི་རྒྱུ་དང་།  སེམས་ཅན་གྱི་ཁམས་ཐམས་ཅད་རྣམ་པར་སྦྱོང་བར་བྱེད་པ་དང་།  སེམས་ཅན་ཐམས་ཅད་ཀྱི་སྡུག་བསྔལ་རབ་ཏུ་ཞི་བྱེད་རིག་པའི་རྒྱལ་པོ་ཆེན་པོ་འདི་ལན་བརྒྱད་བརྗོད་པར་
བྱའོ།  །ན་མཿསརྦ་བུདྡྷཱ་བོ་དྷི་སཏྭཱ་ནཱཾ།  ན་མོ་སྟུ་ཏེ་མ་ཧཱ་བཛྲ་སརྦ་སཏྭ་ཧི་ཏཾ་ཀ་ར་ཏིཥྛ་སརྦ་ཏྲ་སརྦེ་ཥཱཾ་དྷརྨཱ་ཎཾ་ཨ་དྷིཥྛཱ་ཡ་སྭཱ་ཧཱ།  འདི་བརྗོད་པ་ཙམ་གྱིས་སངས་རྒྱས་བྱང་སེམས་ཐམས་ཅད་ཀྱི་བྱིན་རླབས་
ཀྱི་སྟོབས་ཀྱིས་དེ་དག་གིས་སྤྲུལ་པའི་སྤྲིན་རྒྱ་ཆེན་པོ་མོས་པས་མངོན་པར་སྤྲུལ་ནས་སེམས་ཅན་གྱི་ཁམས་ཐམས་ཅད་དུ་སངས་རྒྱས་བྱང་སེམས་ཀྱིས་མཛད་པ་བྱེད་པར་འགྱུར་རོ།  །དེ་ནས་བསྔོ་བ་བྱ་སྟེ།  
དེ་ལྟར་བླ་ན་མེད་པའི་བསོད་ནམས་དང་ཡེ་ཤེས་ཀྱི་ཚོགས་དང་རྗེས་སུ་ཡི་རངས་པ་ལ་སོགས་པའི་དགེ་བའི་རྩ་བ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ།  །

ཞེས་བྱའོ།  །དེ་ནས་གསོལ་བ་གདབ་པར་བྱ་སྟེ།  བདག་སྡུག་བསྔལ་བར་གྱུར་པ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་རྣམ་པ་ཐམས་ཅད་དུ་བྱིན་གྱིས་བརླབས་པ་
དང་།  བདག་ལ་གྲུབ་པའི་མཆོག་སྩལ་དུ་གསོལ།  ཞེས་བྱས་ལ།  དེ་ནས་དམིགས་པ་བཅས་སྔགས་གང་འདོད་དེ་ཅི་ནུས་སུ་བཟླའོ།  །དེའི་འོག་ཏུ་བླ་ན་མེད་པའི་ཡོན་ཏན་གྱི་མངའ་བདག་སངས་རྒྱས་
བྱང་སེམས་ཐམས་ཅད་ལ་ཕྱག་བྱས་ནས་ལྡང་པར་བྱའོ།  །དེ་ནས་སངས་རྒྱས་བྱང་སེམས་ཀྱི་སྤྱོད་པ་སྟོན་པའི་སྡོང་པོ་བཀོད་པ་སོགས་མདོ་སྡེ་རྣམས་མཆོད་ཅིང་ཀློག་པའམ།  ཐ་ན་ཕྱག་བྱས་ནས་ཟས་
བཟའ་བར་བྱ་སྟེ།  དང་པོ་སྔགས་འདིས་ལན་བརྒྱད་སྔགས་པའི་ཁམ་གྱི་དང་པོས་ལྷ་ཉིད་ལ་དབུལ་པར་བྱ་ཞིང་།  དེའི་འོག་ཏུ་བཟའ་བར་བྱའོ།  །དེ་ལ་སྔགས་འདི་ཡིན་ཏེ།  ན་མཿསརྦ་བུདྡྷ་བོདྷི་
སཏྭཱ་ནཱཾ།  ཨོཾ་བ་ལིཾ་དཱ་ཏེ།  ཏེ་ཛོ་མཱ་ལཱི་ནི་སྭཱ་ཧཱ།  ཁ་ཟས་ཀྱིས་དུབ་པ་སྤངས་ནས་ཕྱི་དྲོའི་བྱ་བ་ཐམས་ཅད་སྔ་དྲོ་བཞིན་དུ་བྱ།  ཉལ་བ་ན་ཡང་སངས་རྒྱས་བྱང་སེམས་ཐམས་ཅད་ལ་མགོ་བོས་ཕྱག་བྱས་
ཏེ་བསྟོད་ནས་མལ་སྟན་ལ་འདུག་ཅིང་།  སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བདག་ལ་བྱིན་གྱིས་བརླབས་པ་དང་བླ་ན་མེད་པའི་དངོས་གྲུབ་ཀྱི་མཆོག་བདག་ལ་སྩོལ་ཅིག་རྣམ་པར་

འཚེ་བ་ཐམས་ཅད་རབ་ཏུ་ཞི་བར་མཛད་དུ་གསོལ།  །ཅེས་གསོལ་བ་བཏབ་ལ་མཚན་གྱི་ཐོག་མཐར་མི་ཉལ་བར་མདོ་འདོན་པ་སོགས་བྱའོ།  །འདི་ནི་བྱང་ཆུབ་སེམས་དཔའི་ཐེག་པ་པས་ཐབས་དང་ཤེས་
རབ་ལ་མཁས་པའི་ཆོ་ག་ཡིན་ནོ།  །དེ་ལྟར་སངས་རྒྱས་འདོད་པས་སྔགས་འབུམ་བཟླས་ན་སངས་རྒྱས་བྱང་སེམས་མཐོང་ཞིང་ཏིང་ངེ་འཛིན་དང་གཟུངས་སོགས་གྲུབ་སྟེ་ཕྱིར་མི་ལྡོག་པའི་ས་ལ་ཞུགས་
པའི་བར་དུ་འགྱུར་རོ།  །བདག་རིག་འཛིན་དུ་གྱུར་ཅིག་ཅེས་ཡིད་ལ་བྱེད་པས་འབུམ་བཟླས་ཏེ།  ཚེས་བཅུ་གསུམ་མམ།  བཅུ་བཞིའམ།  བཅོ་ལྔའི་ཉིན་མཚན་གསོ་སྦྱོང་བླང་།  ཅི་འབྱོར་པའི་མཆོད་པ་
བཤམས།  དཀྱིལ་འཁོར་ལ་མེ་ཏོག་བཀྲམ་ལ།  མཆོད་རྟེན་ནམ།  བླུགས་སྐུའམ་ཆོས་ཀྱི་གླེགས་བམ་བཞག་ལ།  དེའི་མདུན་དུ་ཀུ་ཤའི་ཁྲེས་སམ།  ལོ་མ་ལ་བདག་ཉིད་འདུག་སྟེ།  སངས་རྒྱས་བྱང་
སེམས་རྣམས་ལ་མཆོག་སློང་ཕྱིར་ཕྱག་བྱས་ནས་ལྕགས་ཀྱི་འཁོར་ལོ་སོགས་བཟུང་ཞིང་དམིགས་བཟླས་བྱས་པས་ཇི་སྲིད་འབར་བ་ན་རིག་པ་འཛིན་པ་འགྲུབ་བོ།  །ཞེས་གསུངས་སོ།  །དམ་ཚིག་
གསུམ་བཀོད་ཀྱི་རྒྱུད་ལས་མི་ཕམ་པས་བཏུས་ཏེ་སྦྱར་བས་གཞན་ལ་ཕན་པ་རྒྱ་ཆེན་འབྱུང་བར་གྱུར་ཅིག།  ༈  །། ཤིན་ཏུ་ཟབ་པ་ཡི་གེ་གཅིག་པའི་སྒྲུབ་སྐོར་བཞུགས་སོ།  །ཨཱཿ  རང་བཞིན་

འོད་གསལ་དབྱིངས་ལས་སྐད་ཅིག་གིས།  །རང་ཉིད་འཇམ་དཔལ་རྡོ་རྗེ་གུར་གུམ་མདོག །ཕྱག་གཡས་མཆོག་སྦྱིན་གཡོན་པས་ཨུཏྤལ་བསྣམས།  །དར་དང་
རིན་ཆེན་རྒྱན་རྫོགས་པད་ཟླའི་སྟེང་།  །རྡོ་རྗེའི་སྐྱིལ་ཀྲུང་འོད་ཟེར་རབ་འཕྲོ་བའི།  །ཐུགས་ཀར་ཟླ་སྟེང་ཡེ་ཤེས་སྙིང་པོ་གསལ།  །མྃ་ཞེས་གསང་སྔགས་རྒྱལ་པོ་འདི།  །ཅི་འགྲུབ་བར་ནི་
བཟླ་བར་བྱ།  །འཇིགས་པ་ཀུན་ཞི་ཚེ་བསོད་རྒྱས།  །ཁྱད་པར་འགྲོ་ཀུན་དབང་དུ་བྱེད།  །བདུད་དང་བར་ཆད་ཐམས་ཅད་སྒྲོལ།  །མཆོག་དང་ཐུན་མོང་དངོས་གྲུབ་ཀུན།  །འདི་ཉིད་
གཅིག་པུས་འགྲུབ་པར་བྱེད།  །ཟབ་པོ་གསང་ངོ་སྙིང་ལ་ཆོངས།  །ས་མ་ཡ།  ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་འཇམ་དཔལ་དཔའ་བོ་ཟླ་བའི་མདོག །   
ཕྱག་གཡས་མཆོག་སྦྱིན་གཡོན་པས་ཨུཏྤལ་བསྣམས།  །དར་དང་རིན་ཆེན་རྒྱན་རྫོགས་པད་ཟླའི་སྟེང་།  །རྡོ་རྗེའི་སྐྱིལ་ཀྲུང་འོད་ཟེར་རབ་འཕྲོ་བས།  །ཐུགས་ཀར་ཟླ་སྟེང་ཡེ་ཤེས་སྙིང་པོ་
གསལ།  །སྲིད་ཞིའི་གཟུངས་དང་སྤོབས་པ་བློ་གྲོས་བསྡུས།  །རང་གི་སྙིང་གའི་ཨ་ལ་ཐིམ་པར་བསམ།  །ཨ་ཞེས་གསང་སྔགས་ཐམས་ཅད་ཀྱི།  །རྩ་བ་ཡི་གེའི་རྒྱལ་པོ་བཟླ།  །འདི་

གྲུབ་ན་ནི་སྔགས་ཀུན་གྲུབ།  །གསང་སྔགས་མཐའ་དག་བཟླས་པ་རྫོགས།  །ཚེ་བསོད་གཟུངས་སྤོབས་བློ་གྲོས་སོགས།  །གང་འདོད་དངོས་གྲུབ་མཆོག་སྩོལ་ལོ།  །ས་མ་ཡ།  ཡང་ན།  ཐུགས་ཀར་ཟླ་
སྟེང་ཀུན་ཏུ་བཟང་མོ་ནི།  །ཤེས་རབ་ཕར་ཕྱིན་དཀར་མོ་སྐྱིལ་ཀྲུང་བཞུགས།  །རྒྱན་མེད་གཅེར་བུ་མཉམ་གཞག་རྡོ་རྗེ་འཛིན།  །ཐུགས་ཀར་ཟླ་བར་ཡི་གེའི་རྒྱལ་པོ་བསམ།  །ཐམས་ཅད་མཉམ་ཉིད་ངང་བཞག་
ཨ་ཉིད་བཟླ།  །ཟབ་མོ་དབུ་མ་ཤེས་རབ་ཕར་ཕྱིན་གྱི།  །དགོངས་པ་སྙིང་ལ་འཆར་བའི་ཐབས་མཆོག་གོ།  ཨཱཿ  རང་ཉིད་འོད་གསལ་དབྱིངས་ལས་སྐད་ཅིག་གིས།  །རང་ཉིད་འཇམ་དཔལ་གཞོན་ནུ་
འཆར་ཁའི་མདངས།  །རལ་གྲི་དང་ནི་ཨུཏྤལ་པོ་ཏི་བསྣམས།  །དར་དང་རིན་ཆེན་རྒྱན་རྫོགས་པད་ཟླའི་སྟེང་།  །རྡོ་རྗེའི་སྐྱིལ་ཀྲུང་འོད་ཟེར་རབ་འཕྲོ་བའི།  །ཐུགས་ཀར་ཟླ་སྟེང་ཡེ་ཤེས་སྙིང་པོ་གསལ།  །
འཁོར་འདས་ཀུན་གྱི་ཤེས་རབ་དངས་བཅུད་བསྡུས།  །རང་གི་ཐུགས་ཀའི་ས་བོན་དག་ལ་བསྟིམ།  །དྷཱིཿ  ཞེས་གསང་སྔགས་སྙིང་པོ་ནི།  །ཅི་མང་བཟླས་པས་དུས་མྱུར་དུ།  །ཤེས་རབ་གཏེར་ཁ་བརྡོལ་
བར་འགྱུར།  །ས་མ་ཡ།  ཡང་ན།  ཨཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་འཇམ་དཔལ་གཞོན་ནུར་གསལ་བ་ཡི།  །ཐུགས་དབུས་པད་ཟླའི་སྟེང་དུ་རིན་ཆེན་ཏོག །  

གསེར་མདོག་ལོངས་སྐུའི་ཆས་ཅན་མཆོག་སྦྱིན་དང་།  །མཉམ་གཞག་ཕྱག་རྒྱས་གསེར་གྱི་འཁོར་ལོ་བསྣམས།  །དེ་ཡི་ཐུགས་ཀར་འཁོར་ལོ་སེར་པོ།  རྩིབས་བཞིའི་དབུས།  །ཡེ་ཤེས་སྙིང་པོ་
གསལ་ལ་བཟླས་པ་བྱ།  །བྷྲཱུྃ་ཞེས་རིག་པའི་རྒྱལ་པོ་བཟླ།  །སྲུང་དང་ཞི་རྒྱས་དབང་དྲག་ལས།  །ཇི་ལྟར་འདོད་པ་བཟླས་པས་འགྲུབ།  །ཡང་།  ཨཱཿ  རང་བཞིན་འོད་གསལ་སོགས།  །འཇམ་
དཔལ་དཀར་པོ་སེར་པོ་གང་རུང་གསལ།  མངོན་རྟོགས་འདོན་ཆ་འདྲ།  མུ་ཞེས་གསང་སྔགས་གསང་བ་ཆེ།  །རིག་པའི་རྒྱལ་པོ་ཅི་འགྲུབ་བཟླ།  །ཞི་སོགས་རབ་འབྱམས་ལས་རྣམས་དང་།  །ཁྱད
་པར་སྲུང་དང་ཞི་དང་དཀྲོལ།  །གསོ་དང་ཚེ་བསོད་དབང་རྣམས་འགྲུབ།  །དྲན་དང་བཀླགས་པས་མྱུར་འགྲུབ་བྱེད།  །ས་མ་ཡ།  ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་
འཇམ་དཔལ་དཔའ་བོ་ཟླ་བའི་མདོག །སོགས་འདྲ་ལ།  ཐུགས་ཀར་ཟླ་སྟེང་ཡེ་ཤེས་སེམས་དཔའ་ནི།  །རྣམ་སྣང་དཀར་པོ་བྱང་ཆུབ་མཆོག་རྒྱ་ཅན།  །དེ་ཡི་ཐུགས་ཀར་ཟླ་བར་ཡི་གེ་ཨོཾ།  །རབ་དཀར་
བདུད་རྩིའི་འོད་ཟེར་འབར་བར་བསམ།  །ཨོཾ་ཞེས་གསང་སྔགས་ཀུན་གྱི་སྲོག །རིག་པའི་སྙིང་པོ་ཇི་མང་བཟླ།  །འདི་དང་ཞི་དང་བཀྲ་ཤིས་པ།  །མཆོག་སྦྱིན་དངོས་གྲུབ་ཐམས་ཅད་ཐོབ།  །ས་མ་ཡ།  

ཨཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་འཇིག་རྟེན་དབང་ཕྱུག་རཱ་གའི་མདོག །ཡིད་འཕྲོག་ལང་ཚོ་དར་དང་རིན་ཆེན་བརྒྱན།  །མཆོག་སྦྱིན་དང་ནི་པདྨ་དམར་པོ་བསྣམས།  །
པད་ཟླའི་གདན་ལ་ཕྱེད་སྐྱིལ་ཚུལ་གྱིས་བཞུགས།  །ཐུགས་ཀར་པདྨ་དམར་པོའི་ཟེའུ་འབྲུའི་དབུས།  །ཡེ་ཤེས་སྙིང་པོ་ཨཾ་ཡིག་དམར་པོ་ལས།  །མཁའ་ཁྱབ་འོད་འཕྲོས་བྱིན་རླབས་དངོས་གྲུབ་བསྡུས།  །
ཨཾ་ཞེས་རིག་པའི་རྒྱལ་པོ་བཟླ།  །བྱིན་བས་དངོས་གྲུབ་སྤྲིན་བཞིན་འདུ།  །ས་གསུམ་ཐམས་ཅད་དབང་དུ་བྱེད།  །ཇི་ལྟར་འདོད་པའི་མཆོག་ཐོབ་བོ།  །ཨཱཿ  རང་བཞིན་འོད་གསལ་དབྱིངས་ལས་སྐད
་ཅིག་གིས།  །རང་ཉིད་སྤྱན་རས་གཟིགས་དབང་ཟླ་བའི་མདོག །ཕྱག་གཡས་མཆོག་སྦྱིན་གཡོན་པས་པད་དཀར་བསྣམས།  །དར་དང་རིན་ཆེན་རྒྱན་རྫོགས་པད་ཟླའི་སྟེང་།  །ཕྱེད་སྐྱིལ་ཚུལ་བཞུགས་
ཐུགས་ཀར་ཟླ་བ་ལ།  །ཡེ་ཤེས་སྙིང་པོའི་འོད་དཀར་མཁའ་ཁྱབ་འཕྲོས།  །སྣང་སྲིད་ཀུན་ཀྱང་ལྷ་ཡི་ངོ་བོར་གསལ།  ཧྲཱིཿཞེས་གསང་སྔགས་རྒྱལ་པོ་ནི།  །འཁོར་བ་དོངས་སྤྲུགས་སྙིང་པོ་བཟླ།  །མཐོང་
ཐོས་དྲན་རེག་གྲོལ་བྱེད་ཅིང་།  །རང་གཞན་དོན་གཉིས་ལྷུན་གྲུབ་འགྱུར།  །ཡང་ན་ཆོ་ག་དེ་བཞིན་ལ།  །ཐུགས་ཀར་ཟླ་བ་ལ།  ཞེས་པའི་རྗེས་སུ།  ཚེ་དཔག་མེད་པ་དམར་གསལ་ལོངས་སྐུའི་ཆས།  །མཉམ་

གཞག་ཕྱག་རྒྱས་བདུད་རྩིའི་བུམ་པ་བསྣམས།  །ཐུགས་ཀར་ཟླ་སྟེང་ཚེ་ཡི་སྙིང་པོ་ཧྲཱིཿ  འོད་དམར་འབར་བས་འཁོར་འདས་ཚེ་བཅུད་བསྡུས།  །གཞོམ་མེད་བདུད་རྩིའི་ལུས་ནང་གང་
བར་བསམ།  །ཧྲཱིཿཞེས་ཅི་མང་བཟླས་པ་ཡིས།  །རྡོ་རྗེའི་ཚེ་དང་ལང་ཚོ་ནི།  །རིང་པོར་མི་ཐོགས་འགྲུབ་པར་བྱེད།  །ཚེ་སྒྲུབ་ཀུན་གྱི་ཟབ་པ་སྟེ།  །རང་གི་སྙིང་ལ་འཆང་བར་བྱ།  །ས་མ་ཡ།  ཨཱཿ  རང་
བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་རྡོ་རྗེ་འཛིན་པ་ནམ་མཁའི་མདོག  །གཡས་པས་རྡོ་རྗེ་གཡོན་པས་སྡིགས་མཛུབ་མཛད།  །དར་དང་རིན་ཆེན་རྒྱན་རྫོགས་ཕྱེད་སྐྱིལ་གྱིས།  །
པད་ཟླའི་སྟེང་བཞུགས་ཡེ་ཤེས་འོད་ཟེར་འབར།  །ཐུགས་དབུས་ཉི་མར་ཐུགས་སྲོག་ཧཱུྃ་མཐིང་གི།  འོད་ཀྱིས་ཐམས་ཅད་ལྷར་བྱས་བྱིན་རླབས་བསྡུས།  །ཧཱུཾ་ཞེས་སྔགས་ཀྱི་རྒྱལ་པོ་ནི།  །ཅི་འགྲུབ་བར་ནི་
བཟླས་པ་ཡིས།  །རྟགས་དང་མཚན་མ་མངོན་དུ་འབྱུང་།  །གང་དང་ཅི་ལ་དམིགས་པ་ཡི།  །དངོས་གྲུབ་དེ་དང་དེ་བཞིན་དུ།  །ཐོགས་མེད་འགྲུབ་པོ་ས་མ་ཡ།  །ཨཱཿ  རང་བཞིན་འོད་གསལ་དབྱིངས་
ལས་སྐད་ཅིག་གིས།  །རང་ཉིད་ནམ་མཁའི་སྙིང་པོ་སྔོ་བསང་མདོག །གཡས་པས་རལ་གྲི་གཡོན་པས་ནོར་བུ་བསྣམས།  །དར་དང་རིན་ཆེན་རྒྱན་རྫོགས་ཕྱེད་སྐྱིལ་གྱིས།  །པད་ཟླའི་སྟེང་བཞུགས་

ཕྱོགས་ཀུན་དྲི་ཞིམ་ཁྱབ།  །ཐུགས་ཀར་ཟླ་སྟེང་རིན་འབྱུང་ལོངས་སྐུའི་ཆས།  །མཆོག་སྦྱིན་མཉམ་གཞག་དབང་གི་རྒྱལ་པོ་བསྣམས།  །དེ་ཡི་ཐུགས་དབུས་ཟླ་སྟེང་རིན་པོ་ཆེར།  །གསང་སྔགས་རྒྱལ་
པོ་གསེར་གྱི་མདོག་ཅན་ལས།  །འོད་འཕྲོས་སྣང་སྲིད་རྣམ་དག་དཔལ་གྱི་བཅུད།  །རང་གི་སྙིང་གར་ཐིམ་པས་མཆོག་གྲུབ་གྱུར།  །ཏྲཱྃ་ཞེས་ཡིད་བཞིན་ནོར་བུ་ཡི།  །སྙིང་པོ་ཆེན་པོ་འདི་བཟླས་པས།  །
ཡིད་ལ་རེ་བའི་དཔལ་ཐམས་ཅད།  །ལག་པའི་མཐིལ་ན་གནས་དང་མཚུངས།  །དཔག་བསམ་ཤིང་དང་བུམ་བཟང་དང་།  །ནོར་བུ་བཞིན་དུ་འདོད་དགུ་འགྲུབ།  །ས་མ་ཡ།  ཡང་ན་གོང་བཞིན།  ནམ་
སྙིང་ཐུགས་ཀ་རུ།  །སྟོང་པའི་ཐིག་ལེ་སྔོན་པོ་ཚོན་གང་དབུས།  །ཁཾ་ཡིག་ཡེ་ཤེས་ནམ་མཁའི་སྙིང་པོ་བསམ།  །ཁཾ་ནི་འབུམ་བཟླས་དེ་ལ་བརྟེན་པའི་ལས།  །ནམ་མཁའི་བྱེད་པ་མཐའ་དག་ཀུན་
ནས་སྤྱད།  །ས་མ་ཡ།  ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་ས་ཡི་སྙིང་པོ་གསེར་གྱི་མདོག །ཡིད་བཞིན་ནོར་བུ་རིན་ཆེན་བུམ་པ་འཛིན།  །དར་དང་རིན་ཆེན་རྒྱན་
རྫོགས་པད་ཟླའི་སྟེང་།  །དཔག་བསམ་ཤིང་ལ་སྐུ་རྒྱབ་བརྟེན་ནས་བཞུགས།  །སྣང་སྲིད་འདོད་ཡོན་རོལ་མོའི་སྤྲིན་ཕུང་འཁྲིགས།  །ཐུགས་ཀར་ཟླ་སྟེང་ཡིད་བཞིན་ནོར་བུའི་དབུས།  །དྭངས་གསལ་

སྙིང་པོ་གསེར་མདོག་ས་བོན་ལས།  །ཅི་འདོད་དངོས་གྲུབ་ཆར་དུ་འབབ་པར་བསམ།  །སྭཱཾ་ཞེས་གསང་སྔགས་རྒྱལ་པོ་བཟླ།  །ཅི་ལ་རེ་ཡང་དེ་དག་སྩོལ།  །བསོད་ནམས་དཔལ་འབྱོར་
རྒྱ་ཆེ་བར།  །ནམ་མཁའ་མཛོད་དང་མཉམ་པ་ཐོབ།  །ས་མ་ཡ།  ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་རྡོ་རྗེ་ཁུ་ཚུར་མ་རྒད་མདོག །ཁྲོ་འཛུམ་དར་དང་རིན་ཆེན་རྒྱན་གྱིས་
སྤྲས།  །ཕྱག་གཉིས་རལ་གྲི་དང་ནི་རྒྱ་གྲམ་བསྣམས།  །ཐུགས་ཀར་ཟླ་སྟེང་རྡོ་རྗེ་རྒྱ་གྲམ་དབུས།  །ཡེ་ཤེས་སྙིང་པོ་སྔགས་ཀྱི་རྒྱལ་པོ་གསལ།  །ཧཱ་ཞེས་གསང་སྔགས་རྒྱལ་པོ་ནི།  །ཅི་ཙམ་ནུས་པར་བཟླས་
པ་ཡིས།  །འཕར་དང་དགོད་དང་བདེ་བ་འབར།  །བགད་པ་ཙམ་གྱིས་ལས་ཀུན་བྱེད།  །གང་དང་ཅི་ཡིས་ལས་རྣམས་ཀྱང་།  །ཐོགས་པ་མེད་དོ་ས་མ་ཡ།  །ཡང་ན་ཧཾ་ཞེས་བཟླ་བ་དང་།  །རླུང་གི་ལྗང་གུའི་
རང་བཞིན་དམིགས།  །བསྐྱོད་དང་ཡང་དང་འགྲོ་བ་སོགས།  །རླུང་གི་བྱེད་ལས་ཐམས་ཅད་འགྲུབ།  །ས་མ་ཡ།  ཡང་ན།  ཐུགས་ཀར་ཟླ་སྟེང་དོན་ཡོད་གྲུབ་པ་ནི།  །ལྗང་གུ་སྐྱབས་སྦྱིན་མཉམ་གཞག་
རྒྱ་གྲམ་བསྣམས།  །དེ་ཡི་ཐུགས་ཀར་ཟླ་སྟེང་རྒྱ་གྲམ་ལ།  །ཡེ་ཤེས་སྙིང་པོ་སྔགས་ཀྱི་རྒྱལ་པོ་གསལ།  །ཞེས་བྱས་ཧཱ་ཡིག་བཟླ་བར་བྱ།  །ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །

རང་ཉིད་རིགས་བྱེད་ལྷ་མོ་སྐུ་མདོག་དམར།  །གཞོན་མཛེས་ཡིད་འཕྲོག་དར་དང་རིན་ཆེན་བརྒྱན།  །ཕྱག་གཉིས་ཨུཏྤལ་དམར་པོའི་མདའ་གཞུ་འགེངས།  །ཞབས་གཉིས་བརྐྱང་བསྐུམ་པད་ཉིའི་སྟེང་དུ་འགྱིང་།  །
ཐུགས་དབུས་ཉི་མར་ཡེ་ཤེས་སྙིང་པོ་གསལ།  །འོད་དམར་ཀུན་ཁྱབ་སྲིད་ཞིའི་དྲངས་བཅུད་བསྡུས།  །ཧྲཱིཿཞེས་ཡི་གེ་འབྲུ་གཅིག་པ།  །བརྒྱ་སྟོང་ཁྲི་འབུམ་བཟླས་པ་ཡིས།  །འཇིག་རྟེན་མཐའ་དག་དབང་དུ་
བྱེད།  །མེ་ཏོག་དམར་པོར་སྔགས་བཏབ་པས།  །གང་ལ་བྱིན་པ་དེ་དབང་གྱུར།  །དེ་བཞིན་གང་འདོད་དམིགས་ལས་འགྲུབ།  །ས་མ་ཡ།  ཡང་ན་གླི་ཞེས་འབྲུ་གཅིག་བཟླ།  །འོད་དམར་ལྕགས་ཀྱུས་
དམིགས་བྱ་ཀུན།  །རང་དབང་མེད་པར་གདུང་ཞིང་འདུ།  །ཤིན་ཏུ་གསང་ངོ་ས་མ་ཡ།  །ཨཱཿ  རང་བཞིན་འོད་གསལ་དབྱིངས་ལས་སྐད་ཅིག་གིས།  །རང་ཉིད་རྡོ་རྗེ་དབྱངས་ཅན་ཟླ་བའི་མདོག །ཕྱག་
གཉིས་ཐུགས་ཀར་རིན་ཆེན་པི་ཝཾ་བསྒྲེངས།  །དར་དང་རིན་ཆེན་རྒྱན་རྫོགས་པད་ཟླའི་སྟེང་།  །ཙོག་པུའི་ཚུལ་བཞུགས་ཡིད་འོང་འོད་ཟེར་འཁྲུགས།  །ཐུགས་དབུས་ཟླ་བ་ལ་གནས་འབྲུ་གཅིག་གསལ།  །འཁོར་
འདས་དྭངས་བཅུད་རང་གི་སྙིང་གར་བསྟིམ།  །ཧྲཱིཾཿ  ཞེས་རིག་རྒྱལ་འབྲུ་གཅིག་པ།  །བཟླས་པས་བློ་གྲོས་མཚུངས་མེད་དང་།  །ངག་གི་དབང་ཕྱུག་མྱུར་ཐོབ་ལ།  །གཞན་ཡང་ཚེ་དང་སྤོབས་པ་སོགས།  །སྲིད་

ཞིའི་ཡོན་ཏན་ཇི་སྙེད་འགྲུབ།  །ས་མ་ཡ།  འོད་གསལ་ངང་ལས་སྐད་ཅིག་ནོར་རྒྱུན་མ།  །དཀར་མོ་རྒྱན་རྫོགས་བཞེངས་སྟབས་བུམ་པ་བསྣམས།  །ལྟེ་བར་འདོད་འབྱུང་བདུད་རྩི་བུམ་པའི་
དབུས།  །བཾ་ཡིག་དཀར་པོ་བདུད་རྩིའི་འོད་ཟེར་འཕྲོ།  །བཾ་ཞེས་ཅི་མང་བཟླ་བར་བྱ།  །ཟས་སྐོམ་འཕེལ་དང་ལུས་སྐམ་གསོ།  །བསིལ་དང་འཇམ་དང་ཞི་བའི་ལས།  །ཆུ་ཡི་བྱེད་ལས་ཀུན་ཀྱང་བྱ།  །ས་མ་
ཡ།  འོད་གསལ་ངང་ལས་སྐད་ཅིག་གོས་དཀར་མོ།  །དམར་པོ་རྒྱན་རྫོགས་པདྨ་དམར་པོ་བསྣམས།  །ཕྱེད་སྐྱིལ་རབ་བཞུགས་ཐུགས་ཀར་ཉི་མའི་དབུས།  །རཾ་ཡིག་དམར་པོ་ཡེ་ཤེས་འོད་ཟེར་འབར།  །རཾ་
ཞེས་འབུམ་དུ་བཟླ་བྱས་ན།  །མཚམས་མེད་ལ་སོགས་ལས་ཀུན་སྲེག །དབང་དང་བསྐམ་དང་གསད་སྲེག་སོགས།  །མེ་ཡི་ལས་ཀུན་དེ་ཡིས་བྱ།  །ས་མ་ཡ།  སྐད་ཅིག་རང་ཉིད་ཕོ་རྒྱུད་ཀྱི།  །རྗེ་བཙུན་
དབང་ཕྱུག་དམར་པོ་ནི།  །རྩེ་གསུམ་ཐོད་ཁྲག་ཕྱག་ན་བསྣམས།  །དུར་ཁྲོད་རྒྱན་ཆས་ཡོངས་སུ་རྫོགས།  །སྙིང་གར་འོད་དམར་ཀློང་དཀྱིལ་ན།  །སྲོག་གི་སྙིང་པོ་ཏྲི་དམར་པོ།  །ཕོ་རྒྱུད་ཡོངས་ཀྱི་སྲོག་ཏུ་
དམིགས།  །ཏྲི་ཞེས་ཅི་མང་བཟླས་པ་ཡིས།  །ཕོ་རྒྱུད་འདུ་ཞིང་བྱིན་ཆེན་འབེབས།  །དངོས་གྲུབ་ཅི་ཡང་རུང་སྟེ་སྒྲུབ།  །རྟགས་མ་བྱུང་ན་ཏྲི་ཛཿཞེས།  །བཟླས་པ་ཁོ་ནས་ལས་ཀུན་བྱེད།  །སྐད་ཅིག་རང་

ཉིད་མོ་རྒྱུད་ཀྱི།  །རྗེ་བཙུན་རལ་གཅིག་སྐུ་མདོག་སྨུག   །རལ་པ་གཡེང་ཞིང་གཅེར་བུའི་ཚུལ།  །མི་ལྤགས་གཡང་གཞི་ལྡིང་ཐབས་གྱོན།  །ཕྱག་ན་ཞིང་དབྱུག་ཙིཏྟ་བསྣམས།  །དེ་ཡི་སྙིང་གར་འོད་ལྔའི་
ཀློང་།  །དྭངས་མའི་ཡི་གེ་ཏྲག་སྨུག་ནག   །འཁོར་འདས་ཡོངས་ཀྱི་དབྱིག་ཏུ་བསམ།  །མ་ཏྲག་ཛཿཞེས་བཟླས་པ་ཡིས།  །མ་མོ་འདུ་ཞིང་དངོས་གྲུབ་སྟེར།  །ཐོགས་པ་མེད་པར་ལས་རྣམས་སྒྲུབ།  །ཤིན་
ཏུ་གསང་ལ་བསྒྲུབ་པར་བྱ།  །ལས་ལ་བསྐུལ་ཞིང་བྷྱོ་དང་བཅས།  །འབྲུ་བཞི་སྙིང་གར་བསམས་ལ་བཟླ།  །འདི་འདྲའི་མན་ངག་ཁྱད་པར་ཅན།  །གཞན་ལ་མེད་དོ་ཤིན་ཏུ་གསང་།  །ས་མ་ཡ་རྒྱ་རྒྱ།  
ཁམས་སྨྱོན་དཔའ་བོ་དབང་ཆེན་པདྨ་བཞད་པའི་རྡོ་རྗེས་ལྕགས་གླང་ཟླ་ཚེས་ལ་འཕྲལ་བབས་བཀྲ་ཤིས་སོ།  ༈  །མི་འཁྲུགས་མངོན་རྟོགས་བདེ་ལམ་བཞུགས།   རང་ཉིད་
བཅོམ་ལྡན་འདས་མི་འཁྲུགས་པར་གསལ་བའི་ཐུགས་ཀར་པད་ཟླ་ལ་གནས་པའི་ཧཱུྃ་གི་འོད་ཟེར་གྱིས་བླ་མ་དང་གཉིས་སུ་མེད་པ་བཅོམ་ལྡན་འདས་མི་འཁྲུགས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོ
གས་ཐམས་ཅད་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས་ལ།   ན་མོ་ན་མ་མཱི།   ཕྱག་བྱས།   མ་ཧཱ་པཱུ་ཛ་ཧོཿ མཆོད།   བདུན་རྣམ་དག་བྱས་ལ་རང་གནས་སུ་གཤེགས།   ཤུནྱ་ཏས་སྦྱངས།   ཆོས་ཀུན་
རྣམ་དག་སྟོང་ཉིད་ལས།  །འགག་མེད་སྙིང་རྗེར་ཡོངས་ཤར་བ།  །ཟླ་སྟེང་ཧཱུཾ་གི་འོད་ཟེར་གྱིས།  །འགྲོ་བའི་སྒྲིབ་སྦྱངས་མི་འཁྲུགས་གྱུར།  །སླར་ཡང་འཕགས་པ་ཐམས་ཅད་ཀུན།  །
མི་འཁྲུགས་རྣམ་པར་སྤྱན་དྲངས་ཏེ།  །ས་བོན་ལ་ཐིམ་ཡོངས་གྱུར་ལས།  །བདག་ཉིད་བཅོམ་ལྡན་མི་འཁྲུགས་པ།  །སྐུ་མདོག་སྔོན་པོ་མཚན་དཔེར་ལྡན།  །ཕྱག་གཡས་ས་གནོན་ཕྱག་རྒྱ་དང་།  །གཡོན་
པས་མཉམ་གཞག་རྡོ་རྗེ་འཛིན།  །སྐུ་ལ་ཆོས་གོས་རྣམ་གསུམ་གསོལ།  །འོད་དང་འོད་ཟེར་ཀུན་ནས་འཕྲོ།  །གླང་ཆེན་གྱིས་བཏེགས་རིན་ཆེན་ཁྲིར།  །པད་ཟླའི་གདན་ལ་སྐྱིལ་ཀྲུང་བཞུགས།  །ཐུགས་
ཀར་པད་ཟླ་ལ་གནས་པའི།  །ཧཱུྃ་གི་འོད་ཀྱིས་མཁའ་ཁྱབ་ཀྱི།  །རྒྱལ་བས་ཤིན་ཏུ་ཟབ་པ་ཡི་གེ་གཅིག་པའི་སྒྲུབ་སྐོར་སོགས།   རྒྱལ་བས་དབང་བསྐུར་འབྲུ་གསུམ་མཚན།  །སླར་ཡང་ཐུགས་ཀའི་ཧཱུྃ་འོད་ཀྱིས།  །མངོན་དགའི་ཞིང་ནས་མི་འཁྲུགས་པ།  །མདུན་མཁར་
སྤྱན་དྲངས་མཆོད་པས་མཆོད།  །ཛཿཧཱུྃ་བྃ་ཧོཿས་རང་ལ་བསྟིམ།  །ཐུགས་ཀའི་ཧཱུྃ་ཡིག་གནས་གྱུར་པ།  །དབུས་སུ་མི་འཁྲུགས་རང་འདྲ་རྒྱལ་པོ་དང་།  །ཕྱོགས་བཞིར་རྣམ་སྣང་རིན་ཆེན་འབྱུང་།  །འོད་དཔག་མེད་
དང་དོན་གྲུབ་བཞི།  །མཆོག་གི་སྤྲུལ་སྐུའི་རྣམ་པ་ཅན།  །དཀར་སེར་དམར་དང་ལྗང་བའི་མདོག   །རྣམ་སྣང་བྱང་ཆུབ་མཆོག་སོགས་ཕྱག་རྒྱ་མཛད།  །གཞན་གསུམ་མཆོག་སྦྱིན་མཉམ་གཞག་སྐྱབས་སྦྱིན།  ཡེ་

ཤེས་སེམས་དཔའ་མི་འཁྲུགས་པའི།  །ཐུགས་ཀར་པད་ཟླ་ལ་གནས་པའི།  །ཏིང་འཛིན་སེམས་དཔའ་ཧཱུྃ་གི་མཐར།  །བཟླ་བྱའི་སྔགས་ཀྱིས་བསྐོར་བ་ནི།  །མེ་ལོང་ནང་གི་གཟུགས་བཞིན་གསལ།  །ན་མོ་རཏྣ་ཏྲ་ཡཱ་ཡ།   ཨོཾ་ཀཾ་
ཀ་ནི་ཀཾ་ཀ་ནི།   རོ་ཙ་ནི་རོ་ཙ་ནི།   ཏྲོ་ཊ་ནི་ཏྲོ་ཊ་ནི།   ཏྲཱ་ས་ནི་ཏྲཱ་ས་ནི།   པྲ་ཏི་ཧ་ན་པྲ་ཏི་ཧ་ན།   སརྦ་ཀརྨ་པ་རཾ་པ་ར་ཎི་མེ་སརྦ་སཏྭ་ནཱཉྩ་སྭཱ་ཧཱ།   རྩ་བའི་སྔགས་འདི་ཅི་ནུས་བཟླ།  །བཟླས་ཚེ་སྔགས་ཀྱི་འོད་ཟེར་གྱིས།  །འཕགས་མཆོད་བྱིན་
རླབས་རང་ལ་བསྡུ།  །མཁའ་ཁྱབ་སེམས་ཅན་ཐམས་ཅད་ཀྱི།  །སྒྲིབ་སྦྱང་རྒྱལ་བའི་གོ་འཕང་བཀོད།  །འོད་ཟེར་ཚུར་འདུས་རང་ལ་ཐིམ།  །དེ་འདྲའི་དམིགས་པ་ཡང་ཡང་བྱ།  །ཟབ་གསལ་གཉིས་མེད་ཡེ་ཤེས་ཀྱི།  །དོན་ལ་མ་
ཡེངས་རྟག་ཏུ་བསྒོམ།  །ཐུན་མཐར་ཐལ་མོ་སྦྱར་བྱས་ཏེ།  །བཟླས་བརྗོད་བྱས་པའི་དགེ་བ་གང་།  །འགྲོ་ཀུན་བྱང་ཆུབ་ཆེ་ཐོབ་པའི།  །མཆོག་གི་དངོས་གྲུབ་རྒྱུ་རུ་ནི།  །བཅོམ་ལྡན་འདས་ལ་དབུལ་བར་བགྱི།  །ཞེས་བྱས་ལ།   
སྔགས་དང་ཟླ་བ་སངས་རྒྱས་སྐུར།  །རིམ་བཞིན་བསྡུས་ཏེ་ཡེ་ཤེས་པ།  །རང་གི་ལུས་ནས་དབྱུང་ནས་ནི།  །མདུན་གྱི་ནམ་མཁར་བཞུགས་པ་ལ།  །གོང་བཞིན་མཆོད་ཅིང་བསྟོད་ནས་སུ།  །ནོངས་བཤགས་མ་འབྱོར་བ་སོགས་བྱ།  །ཁྱེད་
ཀྱིས་སེམས་ཅན་སོགས་དང་།   ཨོཾ་ཨཱཿཧཱུྃ་མུཿ  ཞེས་གཤེགས་སུ་གསོལ།   རང་དམ་ཚིག་པའི་གནས་གསུམ་དུ་ཨོཾ་ཨཱཿཧཱུྃ་གིས་མཚན་པས་བགེགས་དང་བར་ཆད་བསྲུང་བར་བསམ།   དགེ་བ་འདི་ཡིས་མྱུར་དུ་བདག   །མི་འཁྲུགས་

རྒྱལ་པོ་འགྲུབ་སོགས་སྨོན་ལམ་དང་བཀྲ་ཤིས་བརྗོད་པར་བྱའོ།  །ཇོ་བོ་དཱི་པཾ་ཀ་རའི་གཞུང་ལ་བརྟེན་ནས་ཞྭ་དམར་ཆོས་ཀྱི་དབང་ཕྱུག་གིས་མཛད་པའི་ཆོ་ག་ལས་སྙིང་པོ་བསྡུས་ཏེ་མི་ཕམ་པས་ཞེ་
འཛོང་བཀྲ་ཤིས་ཆོས་གླིང་དུ་བྲིས་པ་དགེའོ།  །མངྒ་ལཾ།  ༈  །མི་འཁྲུགས་པ་ལ་བརྟེན་ནས་གཤིན་པོའི་སྒྲིབ་སྦྱོང་དུ་ཕུང་པོ་བསྲེགས་ན།   ཇི་སྐད་དུ།   གཟུངས་བཟླས་པའི་ཆུའམ་ཡུངས་ཀར་བྱེ་མ་
སོགས་རོ་ལ་གཏོར་བ་དང་ཁྲུས་བྱས་ཏེ་བསྲེགས་པའམ།   ཡང་ན་མཆོད་པར་བཞག་ལ་རིག་སྔགས་བྲིས་ཏེ་མགོ་ལ་བཏགས་ན་ཞག་བདུན་གྱིས་ངན་སོང་ལས་ཐར་བར་གསུངས་པ་ལྟར་བུམ་ནང་མི་འཁྲུགས་
བསྐྱེད་བཟླས་ཡེ་ཤེས་ཀྱི་ཆུས་ཁྲུས་བྱ།   སྔགས་ཀྱི་བྱེ་མས་བྲབས།   གཟུངས་སྔགས་དང་བཅས་ཏེ་བསྲེགས་པའམ།   ཡང་ན་གཟུངས་བྲིས་པ་མགོར་བཏགས་ཏེ་ཕུང་པོ་དུར་དུ་གཞུག་པར་བྱའོ།  །གཟུངས་བཟླ་ཚེ།  
གང་གི་ཆེད་བརྗོད་བྱེད་བཞིན་ཚེ་འདས་ཀྱི་མིང་བཅུག་པའི་མཆོད་རྟེན་འབུམ་བཏབ།   རྒྱ་ཆེར་མཆོད་ནས་ཆུ་ལ་གཤེགས་པར་གསུང་བ་འདིའི་དམིགས་བསལ་ཏེ།   སཱཙྪ་ཐམས་ཅད་དེ་ལྟར་མི་བྱ་གསུངས།   
ཡང་ན་ལམ་མདོར་མཆོད་རྟེན་བྱས་ནས་མཆོད།   དགེ་འདུན་ལ་མཆོད་སྟོན་གསོལ་ནས་ཚེ་འདས་ཀྱི་མིང་ནས་སྨོས་ལ་འདིའི་དགེ་བའི་རྩ་བར་གྱུར་ཅིག བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བ་སོགས་སྨོན་

ལམ་བཏབ་ན་དེ་བཞིན་སྐྱེས་ནས་ལུང་སྟོན་ཅིང་ལེགས་སོ་སྦྱིན་པར་བྱེད་དོ།  ༈  །མིང་བྱང་ལ་བརྟེན་ན་ཚེ་འདས་ཀྱི་གཟུགས་ཀྱི་སྙིང་གར་ནྲྀ་མིང་བྱང་བཅས་སམ།   ཡང་ན་ས་བོན་ཙམ་བྲིས་པ་དེ་དམིགས་བྱ་
དངོས་སུ་བསྐྱེད་ལ་བདེན་པས་དགུག  །སུཾ་བྷ་ནིས་བགེགས་བསྐྲད།   འདོད་ཆགས་ཞེ་སྡང་གཏི་མུག་གསུམ།  །འདི་དག་འཇིག་རྟེན་དུག་གསུམ་སྟེ།  །དཀོན་མཆོག་གསུམ་པོ་དུག་མི་མངའ།  །དཀོན་
མཆོག་བདེན་པས་དུག་བཅོམ་མོ།  །ཞེས་བརྗོད་ཅིང་ཀུ་ཤས་བྱབས་ལ་སྔགས་བརྗོད་པས་དུག་བཅོམ།   བུམ་པའི་ཆུས་བཀྲུ།   རྩ་སྔགས་བརྗོད་ཅིང་མིང་བྱང་སྲེག   །ཐལ་བ་སཱཙྪ་གདབ་པར་བྱའོ།  ༈  །དེ་
ཡང་མདུན་བསྐྱེད་དམ།   བུམ་པར་བཅོམ་ལྡན་མི་འཁྲུགས་པ།  །དཔལ་བེའུ་ལ་སོགས་འཛིན་པ་ཡི།  །བཀྲ་ཤིས་ལྷ་མོ་བརྒྱད་ཀྱིས་བསྐོར།  །ཡེ་ཤེས་སྤྱན་དྲངས་གཉིས་མེད་གྱུར།  །ཅེས་དམིགས་ལ་
མཆོད་བསྟོད་བྱ་ཞིང་སྐུ་ལས་བདུད་རྩི་བབས་པས་བུམ་པ་གང་བ་དང་།   མཐར་འོད་དུ་ཞུ་བུམ་ཆུར་བསྟིམ་པར་བྱའོ།  ། ༈ གཏོར་མ་འབུལ་ན།   གཏོར་མའི་སྟེང་དུ་ཨ་ལས་ཟླ་དཀྱིལ་ལ་གནས་པའི་ཧཱུྃ་གི་
འོད་ཟེར་དཀར་པོའི་ཚོགས་འཕྲོས་ནས་གཏོར་མ་ལ་ཐིམ་པས་གཏོར་མ་ཟག་མེད་ཡེ་ཤེས་ཀྱི་བདུད་རྩི་ཟད་མི་ཤེས་པར་གྱུར།   ཨོཾ་ཨཱཿཧཱུྃ་ལན་གསུམ་གྱིས་བརླབ།   རང་གི་ཐུགས་ཀའི་ཧཱུྃ་གི་འོད་ཀྱིས་མངོན་དགའི་

ཞིང་ནས་མི་འཁྲུགས་རྒྱལ་པོ་འཁོར་བཅས་སྤྱན་དྲངས་ཏེ་མདུན་མཁར་བཞུགས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་གསོལ་བར་བསམ།   ཨ་ཀཱ་རོས་འབུལ།   ཉེར་སྤྱོད་ཀྱིས་
མཆོད་ཅིང་བསྟོད།  འདོད་གསོལ་བྱས་ལ།   ཨོཾ་ཨཱཿཧཱུྃ་མུཿ ས་སླར་གཤེགས་གསོལ་བྱའོ།  །དབང་བསྐུར་འདོད་ན་ལྷའི་དལ་དུ་ཆུ་ཅོད་པན་ཙམ་གྱིས་དབང་ནོད་པར་བྱའོ།  །ཞྭ་དམར་པའི་གཞུང་ལས་སོ།  ༈  །
བཅོམ་ལྡན་མི་འཁྲུགས་རྒྱལ་པོ་འཁོར་བཅས་ཀྱིས།  །ཟག་མེད་བདུད་རྩིའི་མཆོད་གཏོར་འདི་བཞེས་ལ།  །བདག་ཅག་བྱང་ཆུབ་བར་དུ་རྗེས་འཛིན་ཞིང་།  །མཆོག་དང་ཐུན་མོང་དངོས་གྲུབ་སྩལ་དུ་གསོལ།   ༈  །
གཏོར་མའི་མགྲོན་ཐམས་ཅད་རང་བཞིན་གྱི་གནས་སུ་གཤེགས་པར་གྱུར།  ༈  །འཕགས་པ་སྤྱན་རས་གཟིགས་སེང་གེ་སྒྲའི་སྒྲུབ་ཐབས་ཡིད་བཞིན་རེ་སྐོང་ཞེས་བྱ་བ་བཞུགས་སོ།  །ན་མོ་གུ་རུ་
ལོ་ཀེ་ཤྭ་ར་ཡ།   འདིར་འཕགས་པ་སྤྱན་རས་གཟིགས་ཀྱིས་ཁམས་གསུམ་གྱི་དྲེགས་པ་མ་ལུས་པ་དབང་དུ་བསྡུས་པའི་དཔའ་བོ་ཆེན་པོ་ཀླུའི་སྡེ་དཔོན་སེང་གེ་སྒྲའི་སྒྲུབ་ཐབས་ཉམས་སུ་ལེན་པར་འདོད་པས།   
ནངས་པར་ལངས་ནས་དྲི་བཟང་གི་ཆུས་ཁྲུས་བྱས།   གཙང་སྦྲ་ལ་གནས་པས་ཡིད་མཐུན་གྱི་གནས་སུ་སྟན་བདེ་བ་ལ་འདུག   །སེང་གེ་སྒྲའི་སྐུ་ལུག་མའམ་བྲིས་སྐུ་ཡོད་ན་བཀྲམ།  མདུན་དུ་བའི་ལྕི་བའི་མཎྜལ་

མེ་ཏོག་སོགས་མཆོད་པ་བཀྲམ།   དེ་ལྟར་མ་གྲུབ་ནའང་དམིགས་བཟླས་རུང་ལ།   ཐོག་མར་ཁ་བསང་བ་སོགས་བྱས་ཏེ།  རང་གི་སྙིང་གར་ཨ་ལས་ཟླ་བའི་སྟེང་དུ་ཧྲཱིཿདཀར་པོ་ལས་འོད་འཕྲོས་པས་བཅོམ་ལྡན་
འདས་སེང་གེ་སྒྲ་བླ་མ་དང་སངས་རྒྱས་བྱང་སེམས་ཐམས་ཅད་སྤྱན་དྲངས་ཏེ་མདུན་གྱི་ནམ་མཁར་བཞུགས་པར་བསམས་ལ།   ན་མོ་གུ་རུ་སིདྷ་ནཱ་ད་མཎྚ་ལ་ས་པ་རི་ཝཱ་ར་མ་ཧཱ་པཱུ་ཛ་མེ་གྷ་ཧོཿ ཞེས་ཕྱག་བྱ་ཞིང་
དངོས་འབྱོར་ཡིད་སྦྲུལ་གྱི་མཆོད་པ་རྒྱ་ཆེན་པོས་མཆོད།   དཀོན་མཆོག་གསུམ་ལ་སོགས་བདུན་རྣམ་དག་བྱ།   དེ་ནས་ཚད་མེད་བཞི་བསྒོམས་ལ།   ཨོཾ་ཤཱུ་ནྱ་ཏས་སྦྱངས།   སྟོང་པའི་ངང་ལས་སྙིང་རྗེ་ཆེན་པོའི་
སྨོན་ལམ་གྱི་འཕེན་པས་པཾ་ལས་པདྨ།   ཨ་ལས་ཟླ་བ།   དེའི་སྟེང་དུ་ཨཱཿདཀར་པོ་ལས་སེང་གེ་ཟླ་བའི་མདངས་ཅན།   དེའི་སྟེང་དུ་ཨཾ་ལས་གྱུར་པའི་པདྨ་དཀར་པོའི་ལྟེ་བ་ལ་ཧྲཱིཿདཀར་པོ་འོད་ཟེར་ཀུན་ནས་འཕྲོ་
བས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ་ཧྲཱིཿལ་ཐིམ།   དེ་ཡོངས་སུ་གྱུར་པ་ལས་བདག་ཉིད་སྤྱན་རས་གཟིགས་སེང་གེ་སྒྲ་སྐུ་མདོག་རབ་ཏུ་དཀར་ཞིང་ཞལ་གཅིག་ཕྱག་གཉིས་སྤྱན་
གསུམ་པ།   རལ་པའི་ཅོད་པན་བཅིངས་ཤིང་འོད་དཔག་མེད་པས་དབུ་ལ་བརྒྱན་པ།   རིན་པོ་ཆེའི་རྒྱན་གྱིས་བརྒྱན་ཅིང་ཀླུ་བརྒྱད་སྦྲུལ་གྱིས་ཚངས་སྐུད་བྱས་པ།   སྟག་གི་པགས་པའི་ཤམས་ཐབས་ཅན།   ཕྱེད་

སྐྱིལ་དུ་གཡས་བརྐྱང་བས་རྒྱལ་པོ་རོལ་པའི་སྟབས་ཀྱིས་བཞུགས་པ།   ཕྱག་གཡས་པུས་མོ་ལ་བརྟེན་ཏེ་བརྐྱང་བས་པདྨ་མེད་ཀྱང་ཆོག་པདྨ་དཀར་པོའི་སྟེང་ན་ཝཱ་རུ་ཎ་སྦྲུལ་དཀར་པོས་དཀྲིས་པའི་རྩེ་གསུམ་དཀར་པོ་མི་མགོ་
ཅན་འཛིན་པ།   ཕྱག་གཡོན་ཕྱག་མཐིལ་ས་ལ་སྦྱར་བའི་མཐེབ་མཛུབ་ཀྱིས་པདྨ་དཀར་པོའི་སྟེང་དུ་རལ་གྲི་དཀར་པོ་དང་།   དེ་དང་ཉེ་བར་གནས་པའི་པདྨ་དཀར་པོའི་སྟེང་དུ་མེ་ཏོག་དྲི་བཟང་
པོ་སྣ་ཚོགས་པས་བཀང་བའི་བྲམ་ཟེའི་ཐོད་པ་དཀར་པོ་བསྣམས་པ།   དབུའི་ཐད་ནས་དེ་བཞིན་གཤེགས་པ་ལྔ་འཕྲོ་བ།   སྤྲུལ་པའི་སྐུ་དཔའ་བོ་ཆེན་པོ་དཀའ་ཐུབ་བསམ་གཏན་ལ་གནས་པའི་ཚུལ་ཅན་དུ་གསལ།   རང་
གི་སྙིང་གར་ཟླ་བ་ལ་གནས་པའི་ཧྲཱིཿཡིག་གི་འོད་ཀྱིས་འོག་མིན་ནས་ཡེ་ཤེས་སེམས་དཔའ་རང་འདྲ་བ་སངས་རྒྱས་བྱང་སེམས་ཀྱིས་བསྐོར་བ་སྤྱན་དྲངས་ནས་རང་ལ་ཐིམ།   སླར་ཡང་དེ་བཞིན་གཤེགས་པ་
ཐམས་ཅད་རིགས་ལྔའི་རྣམ་པར་སྤྱན་དྲངས་ཏེ་དབང་བསྐུར་ནས་འོད་དཔག་ཏུ་མེད་པས་རྒྱས་གདབ་པར་བསམ་མོ།  །དེ་ལྟ་བུ་ལ་དམིགས་བཞིན་བཟླ་བྱའི་སྔགས་ནི།   ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུྃ་ཕཊ།   ཅེས་པ་སྙིང་
པོ་སྟེ་འོད་དཔག་མེད་སོགས་སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་པ་འདི་ལན་གཅིག་བརྗོད་པས་སྡིག་པ་ཀུན་བྱང་།   སྲིད་པར་ཉམ་ངར་མི་འགྲོ།   མཚོན་དང་ནད་དང་དགྲ་དང་ཆོམ་པོ་ཀླུ་སོགས་ཀྱིས་མི་

འཚེ།   རྟག་ཏུ་དཔལ་དང་ལྡན།   བུད་མེད་ཀྱི་ལུས་སུ་མི་འགྱུར།   རྟག་ཏུ་སྐྱེ་བ་དྲན།   ཤི་ནས་བདེ་བ་ཅན་དུ་སྐྱེ་བར་འགྱུར་རོ།  །གཟུངས་ནི།   ན་མོ་རཏྣ་ཏྲ་ཡཱ་ཡ།   ན་མོ་རཏྣ་ཏྲ་ཡཱ་ཡ།  ན་མཿཨཱཪྻ་ཨ་བ་ལོ་ཀི་ཏེ་ཤྭ་ར་ཡ།   བོ་དྷི་
སཏྭཱ་ཡ།   མ་ཧཱ་ཀཱ་རུ་ཎི་ཀཱ་ཡ།   ཏདྱ་ཐཱ།   ཨོཾ་ཨ་ཀ་ཊེ།   བི་ཀ་ཊེ།   ནི་ཀ་ཊེ།   ཀ་ཊཾ་ཀ་ཊེ།   ཀ་རོ་ཊེ།   ཙི་ཏི་ཛྭ་འདི་བཞག་ཀྱང་ཆོག ལ་ཀ་རོ་ཊི་ཏིའང་།   བཱི་ར་ཡེ་སྭཱ་ཧཱ།   གཟུངས་འདིས་ལྷ་ཀླུ་ལ་སོགས་པའི་དུག་ནད་ཐམས་ཅད་ཞི། 
གཟུངས་འདི་ནི་སངས་རྒྱས་བྱེ་བ་ཕྲག་བརྒྱད་ཅུས་གསུངས་ཤིང་སྒྲིབ་པ་ཐམས་ཅད་སེལ།   སྙིང་ནད་འབར་བ་སོགས་གསོ་དཀའ་བའི་ནད་ཀུན་ལས་གྲོལ་ནས་ཕྱི་མ་
བདེ་བ་ཅན་དུ་སྐྱེ།  འདི་གལ་ཏེ་ཉི་མ་བདུན་ནམ།   བཅུ་གསུམ་མམ།   རིང་ཡང་ཞག་ཉེར་གཅིག་ལ་བསྒྲུབ་ན་མཚམས་མེད་པ་ལྔ་བྱས་པས་ཀྱང་གྲུབ་པར་འགྱུར་ལ།   གལ་ཏེ་མ་གྲུབ་ན་ང་ཉིད་མཚམས་མེད་ལྔ་
བྱས་པར་འགྱུར་ཞེས་འཕགས་པ་སྤྱན་རས་གཟིགས་ཀྱི་ཞལ་བཞེས་ཡིན་ནོ།  །ནངས་པར་ལངས་ནས་ཆུ་དྲི་ཞིམ་པོས་ཁྲུས་བྱས་ཏེ་གཙང་སྦྲ་ལ་གནས་པས་སེང་གེ་སྒྲའི་སྤྱན་སྔར་སྙིང་པོ་གཟུངས་དང་བཅས་པ་ཟློས་
ན་དེའི་ལུས་ལ་མཛེ་ཤུ་ཕོལ་འབྲས།   མེ་དབལ།   གག་ལྷོག སྦོས་པ།   དམུ་ཆུ།   མཁལ་རྡོལ།   སྐམ་པ།   རིམས་དང་དུག་དང་ནད་སྣ་ཚོགས་འདུ་བ།   གློ་ནད།   དབུགས་མི་བདེ་བ་སོགས་རླུང་མཁྲིས་

བད་ཀན་འདུས་པའི་ནད་ཐམས་ཅད་ལས་ཐར་བར་འགྱུར་རོ།  །བྱད་དང་གཤེད་བྱེད་དུས་མིན་འཆི་བ་སོགས་འཚེ་བ་ཐམས་ཅད་ལས་ཐར་ཞིང་།   གནོད་བྱེད་མ་ལུས་པ་ཚར་ཆོད་པར་འགྱུར་རོ།  །
གཟུངས་འདི་སངས་རྒྱས་ཀུན་གྱི་བྱིན་གྱིས་བརླབས་པའོ།  །འདི་འཛིན་འཆང་འབྲི་ན་ནག་པོ་ཆེན་པོ་དང་རྒྱལ་པོ་བཞི་ཝཱ་རུ་ཎ་སོགས་མཐུ་བོ་ཆེ་ཐམས་ཅད་དེའི་རྗེས་སུ་འབྲངས་ནས་དཔག་ཚད་སྟོང་ཚུན་ཆད་ཀྱི་ལོག་འདྲེན་
དང་རྒོལ་བ་ཐམས་ཅད་འཇོམས།   བྲི་སྒོམ་སྔགས་ཕྱག་རྒྱ་ནོར་བ་སོགས་འདི་བཟླས་པས་སེལ།  འདི་ནི་ཆོ་ག་མི་དགོས་པར་ལས་ཐམས་ཅད་འགྲུབ་པ་སྟེ།   བསྟོད་ཅིང་གཟུངས་སྔགས་ཟློས་པ་དེ་མཚམས་མེད་
ལྔའི་ལས་སྒྲིབ་ལས་ཐར།   བསྐལ་པ་སྟོང་དུ་ངན་སོང་དང་བུད་མེད་ཀྱི་ལུས་སུ་མི་འགྱུར།   དཀྱིལ་འཁོར་ཐམས་ཅད་དུ་ཞུགས་ཤིང་སྔགས་ཐམས་ཅད་ཟློས་པར་འགྱུར་རོ་ཞེས་གསུངས།  སེང་གེ་སྒྲའི་སྐུ་
གཟུགས་ཀྱི་མདུན་དུ་བ་ཡི་ལྕི་བ་སྔར་ས་ལ་མ་ལྷུང་བ་བླངས་ཏེ།   སོ་སོར་མ་འདྲེས་པའི་དཀྱིལ་འཁོར་བརྒྱད་བྱས་ལ།   མཎྜལ་རེ་ལ་མེ་ཏོག་ཚོམ་བུ་ལྔ་ལྔ་བཀྲམ།   དེར་མེ་ཏོག་བདུག་པ་སྤོས་དང་ཕྲེང་བ་ཕྱེ་མ་
རྣམས་ཀྱིས་མཆོད་ནས་མཎྜལ་རེ་རེ་ལ་གཟུངས་ལན་བཅུ་གསུམ་བཅུ་གསུམ་རེ་བཟླས་ལ་ལྕི་བ་དེ་བསྡུས།   དེ་ནས་ལན་བདུན་གྱིས་ལྕི་བ་ལྷག་མ་ལ་སྔགས་ཤིང་ནད་པ་ལ་བྱུགས་ན་ནད་ཐམས་ཅད་ཉེ་བར་ཞིའོ།  །

ཐུན་རྗེས་སུ་མཆོད་ཅིང་བསྟོད།   སྤྲོ་ན་གཟུངས་ཀྱི་ནང་གི་བསྟོད་པ་དེ་འདོན།   མཇུག་ཏུ་མི་དམིགས་པར་བསམས་ལ་དགེ་བ་བསྔོ་བར་བྱའོ།  །འདི་ལ་སྙིང་རྗེ་ཀླུ་འདུལ་ཞེས་ཀྱང་བྱ།   སྙིང་ནད་སེལ་བ་ཞེས་ཀྱང་བྱ་
སྟེ།   ཀླུ་གཉན་དང་ས་བདག་གི་ནད་གསོ་དཀའ་བ་སོགས་ནད་ཐམས་ཅད་འཇོམས་པར་མཆོག་ཏུ་བསྔགས་ཤིང་།   སྒྲིབ་པ་དང་རྒུད་པ་ཐམས་ཅད་ཟད་ཅིང་མཆོག་ཏུ་སྐལ་བ་བཟང་པོ་དང་ཡིད་ལ་འདོད་པའི་དངོས་གྲུབ་
མཐར་ཐུག་གི་འབྲས་བུ་དཔལ་བདེ་བ་ཆེན་པོ་སྟེར་བས་ན་བདག་ལེགས་སུ་འདོད་པས་དང་དུ་བླང་བར་བྱའོ།  །འདི་ནི་གཟུངས་དང་རྒྱ་གཞུང་རྣམས་ཀྱི་དགོངས་པ་སླད་མེད་བཞིན་རབ་ཚེས་མེ་བྱ་གྲོ་བཞིན་ཟླ་བའི་
ཡར་ཚེས་དྲུག་པ་གཟའ་ཕུར་བུ་དང་རྒྱུ་སྐར་ས་རི་རྩེ་བའི་དུས་བཟང་པོ་ལ་བཤད་སྒྲུབ་ཆོས་གླིང་དུ་འཇམ་དཔལ་དགྱེས་པས་བཀོད་པ་སྟེ།   འདིས་ཀྱང་སེམས་ཅན་ཐམས་ཅད་ལ་ཕན་བདེ་མི་ཟད་པ་སྦྱིན་པར་ཤོག་
ཅིག།།  ༈  །།སེང་གེ་སྒྲའི་གཟུངས་ལས་གསུང་བའི་བསྟོད་པ་ནི།   ཨོཾ།   ཐུགས་རྗེ་ཆེན་པོ་སྤྱན་གཟིགས་མཚན་བརྒྱ་རྩ་བརྒྱད་ལ།   ཀྱེ་ཀྱེ་སངས་རྒྱས་བཅོམ་ལྡན་འདས།   བྱ་བ་བྱས་སོགས་ནས་འདྲ་འདུག བཅོམ་ལྡན་འདས།  །བྱ་བ་བྱས་ཤིང་བྱད་པ་བྱས།  །ཁུར་བོར་བདག་དོན་རྗེས་སུ་བརྙེས།  །སྲིད་པར་
སྦྱོར་བ་ཡོངས་སུ་ཟད།  །ཡང་དག་མཐའ་ལས་རྣམ་པར་གྲོལ།  །སེམས་དཔའ་དབང་བསྒྱུར་ཐམས་ཅད་ཀྱི།  །མཆོག་ཏུ་

ཕ་རོལ་ཕྱིན་ཐོབ་པ།  །སྲིད་ལས་བརྒལ་ཞིང་ཚོགས་གཉིས་རྫོགས།  །ཨཱཿ  གཞན་ལ་ཕན་བརྩོན་ཐུགས་རྗེ་ཅན།  །སེམས་ཅན་ཀུན་ལ་མཆོག་ཏུ་བྱམས།  །ཁམས་གསུམ་ཀུན་གྱི་གཉེན་
གཅིག་པུ།  །མཐའ་ལས་སེམས་ཅན་སྒྲོལ་ལ་མཁས།  །ཧྲཱིཿ འགྲོ་བ་ཉམ་ཐག་ཀུན་ཏུ་སྐྱོབ།  །དྲི་མ་གསུམ་སྤངས་ཕ་རོལ་ཕྱིན།  །མངོན་ཤེས་དྲུག་བརྙེས་ནྱ་གྲོ་བུ།  །སྐྱེས་བུ་ཆེན་པོའི་མཚན་རྣམས་ནི།  །སུམ་
ཅུ་རྩ་གཉིས་དག་དང་ལྡན།  །དཔེ་བྱད་བཟང་པོ་བརྒྱད་ཅུས་མཛེས།  །སྐུ་མདོག་ཤེལ་གྱི་ཁ་དོག་འདྲ།  །གངས་རི་ཉི་ཤར་ལྟ་བུར་མཚོན།  །སྐུ་ཚད་ཆེ་ལ་འོད་ཟེར་འབར།  །རིགས་ལྔ་སངས་རྒྱས་སྐུ་ལ་འཕྲོ།  །དབུ་
སྐྲ་ཐོར་ཚུགས་གྱེན་ལ་བརྫེས།  །དབུ་ལ་འོད་དཔག་མེད་པ་བཞུགས།  །ཀླུ་རྣམས་ཐམས་ཅད་འདུལ་མཛད་པ།  །རྩེ་གསུམ་སྦྲུལ་གྱིས་རབ་ཏུ་དཀྲིས།  །རིགས་གསུམ་མགོན་པོའི་བྱིན་རླབས་འཛིན།  །དུག་
གསུམ་རྩད་ནས་གཅོད་ལ་བསྟོད།  །སྐྱོན་གྱིས་མ་གོས་པདྨ་བསྣམས།  །ཤེས་རབ་ཕུན་སུམ་རལ་གྲི་འབར།  །ཉོན་མོངས་དག་པ་བྲམ་ཟེའི་མགོ།  །མེ་ཏོག་དྲི་ཞིམ་ཚོགས་ཀྱིས་བཀང་།  །ཀླུ་རྣམས་ཀུན་ནས་
དབང་བསྡུས་པས།  །སྤྲུལ་གྱི་ཚངས་སྐུད་མཛེས་ལ་བསྟོད།  །སིཾ་ཧ།   པདྨ་དག་གི་གདན་ལ་བཞུགས།  །བདུད་བཞི་ཟིལ་གྱིས་གནོན་མཛད་པ།  །སེང་གེ་དཀར་པོའི་གདན་ལ་བཞུགས།  །འདོད་པའི་དོན་

རྣམས་བསྒྲུབ་པའི་ཕྱིར།  །རིན་ཆེན་སྣ་ཚོགས་རྒྱན་གྱིས་བརྒྱན།  །བ་སྤུ་ཉག་མ་རེ་རེ་ཡང་།  །སེམས་ཅན་ཀུན་གྱི་མཆོག་ཏུ་གྱུར།  །ཕྱག་འཚལ་ཐུགས་རྗེ་ཅན་ལ་བསྟོད།  །ཏཱ།   དམ་ཆོས་རྒྱལ་ཚབ་དབང་བསྐུར་
བ།  །ལྷ་མོ་སྒྲོལ་མ་རྗེས་སུ་འབྲང་།  །འཇིགས་པ་བརྒྱད་སྐྱོབ་སྐུ་མདོག་ལྗང་།  །གནོད་པ་སེལ་བ་མི་འཇིགས་སྦྱིན།  །ཨུཏྤལ་ཐུགས་རྗེའི་བདག་ཉིད་ཅན།  །བཏུད་དེ་སྤྲུལ་པ་མང་པོ་འགྱེད།  །ཧཱུྃ།   གོས་
དཀར་མ་ནི་བཀའ་བཞིན་བྱེད།  །ཡིད་བཞིན་འཁོར་ལོ་བདེ་བར་བསྐོར།  །འདོད་པའི་དོན་ཡོད་སྡུག་བསྔལ་ཞི།  །འཇིགས་པ་བརྒྱད་པོ་སེལ་ལ་བསྟོད།  །ཕཊ།   ཧ་ཡ་གྲཱི་ཝ་ཁྲོ་བོའི་སྐུ།  །འཕགས་པ་རྟ་
མགྲིན་བདུད་བཞི་འཇོམས།  །ཀྲོདྷ་མགྲིན་སྔོན་གདུག་པ་འདུལ།  །ཀླུ་བདུད་འདུལ་མཛད་ཧཱུྃ་གིས་བསྟོད།  །ནཱ།   ནམ་མཁའ་ཀླུ་རྒྱལ་ཝཱ་རུ་ཎ།  །ཆུ་ལྷ་སྟོན་པའི་ཞལ་མཐོང་ཞིང་།  །བསྟན་ལ་རབ་དགའ་
ཀླུ་རྣམས་འདུལ།  །ས་དང་པོ་ཡི་བདེན་པ་མཐོང་།  །བདེ་བར་གཤེགས་པའི་རིང་བསྲེལ་འཛིན།  །ཀླུ་རྒྱལ་བྱང་ཆུབ་སེམས་ལ་བསྟོད།  །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ།   ཨོཾ་ཀ་ཊེ་བི་ཀ་ཊེ་ནི་ཀ་ཊེ།   ཀ་ཏཾ་ཀ་ར་སྭཱ་
ཧཱ།   གང་གིས་བསྟོད་ཅིང་ཟློས་པ་དེའི་མཚམས་མེད་པ་ལྔ་བྱས་པའི་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་བར་འགྱུར་རོ།  །དཀྱིལ་འཁོར་ཐམས་ཅད་དུ་ཞུགས་ཤིང་སྔགས་ཐམས་ཅད་བཟླ་བར་འགྱུར་རོ།  །

བསྐལ་པ་སྟོང་གི་བར་དུ་ངན་སོང་དང་བུད་མེད་ཀྱི་ལུས་སུ་མི་སྐྱེའོ།  །ཞེས་བཅོམ་ལྡན་འདས་ཀྱིས་གསུངས་སོ།  །མངྒ་ལཾ།  ༈  །སེང་གེ་སྒྲའི་གཟུངས་ཀྱི་ལོ་རྒྱུས་ལས།   སྔོན་
བཅོམ་ལྡན་འདས་རི་བོ་ཏ་ལའི་རྩེ་མོར་བཞུགས་དུས།   མ་ག་དྷའི་རྒྱལ་པོ་དབང་ཕྱུག་འོད་ཅེས་འཁོར་དང་བཙུན་མོ་ལོངས་སྤྱོད་རྒྱ་ཆེན་པོ་ལྡན་ཀྱང་།   མཛེ་ཕོལ་དབུགས་མི་བདེ་བའི་སྙིང་ནད་འབར་བས་མནར་བ་
དེ་བསལ་ཕྱིར་འཇམ་དཔལ་གྱིས་བཅོམ་ལྡན་འདས་ལ་ཞུས།   རྒྱལ་པོ་དེའི་ཁང་པར་ཀླུའི་དུག་གིས་གང་ནས་འདུག་པ་ལ་གཟུངས་འདིས་དུག་ཕྱུངས་ཏེ་ཞི་བར་གསུངས།   སྔོན་ཞིང་འདིར་འཇམ་དཔལ་ཤེས་རབ་
ཆེན་པོ།   སྤྱན་རས་གཟིགས་སྙིང་རྗེའི་མཆོག་ཅེས་པར་གྱུར་ནས་གཞན་དོན་བྱེད་པ་ལ།   དེར་གྲོགས་ལ་ཕན་བཏགས་ཕྱིར་འཇམ་དཔལ་གྱི་རལ་གྲིས་རང་བཀུམ་པ་དང་།  སྙིང་རྗེ་མཆོག་གིས་ནམ་མཁའ་དང་
བར་སྣང་ས་ཡི་ལྷ་ཀླུ་སོགས་ཀྱིས་བསད་དོ་སྙམ་དུ་བརྟུལ་ཞུགས་ཆེན་པོས་ནམ་མཁའ་བར་སྣང་ས་གཞིའི་དྲེགས་པ་ཅན་ཐམས་ཅད་ཁ་ཊྃ་གྱིས་བསྡིགས་ནས་དབང་དུ་བསྡུས་པ་དེ་སེང་གེ་སྒྲ་ཡིན་ཅེས་གསུངས་སོ།  །
མངྒ་ལཾ།  ༈  ། མི་འཇིགས་པ་སྦྱིན་བྱེད་མཆོག་ཏུ་ཟབ་པ་རིག་པའི་ལྷ་མོ་ལྔའི་སྒྲུབ་ཐབས་བཞུགས།   ན་མོ་གུ་རུ་མཉྫུ་གྷོཥཱ་ཡ།   འདིར་འཇིགས་མེད་རིག་པའི་ལྷ་མོ་ལྔའི་སྒྲུབ་ཐབས་ལས།  དང་

པོ་གདུགས་དཀར་མོ་སྒྲུབ་པར་འདོད་པས།  མདུན་གྱི་ནམ་མཁར་བཅོམ་ལྡན་འདས་མ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་བཞུགས་པར་དམིགས་ལ།   དཀོན་མཆོག་གསུམ་ལ་སོགས་
ཚིགས་བཅད་གསུམ་ཚར་གསུམ་བརྗོད་ནས།   ཚད་མེད་བཞི་བསྒོམ།   ཤཱུ་ནྱ་ཏས་སྦྱངས།   ཕྱི་ནང་གི་ཆོས་ཐམས་ཅད་སྟོང་པ་ཉིད་དུ་གྱུར།   སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃ་བཀོད་པ་ལས་བྱུང་བའི་
རྡོ་རྗེ་སྲུང་བའི་འཁོར་ལོའི་དབུས་སུ་བགེགས་དང་ལོག་འདྲེན་བརྫིས་པའི་གདན་གྱི་སྟེང་དུ་པདྨ་དང་ཉི་མ་ལ་གནས་པའི་གདུགས་དཀར་པོ་ཨོཾ་གྱིས་མཚན་པ་ལས་འོད་འཕྲོས།   འཕགས་པ་མཆོད།   སེམས་
ཅན་གྱི་དོན་བྱས།  ཚུར་འདུས་ཏེ་ཡོངས་སུ་གྱུར་པ་ལས།   འཕགས་པ་གཞན་གྱིས་མི་ཐུབ་པ་དཀར་མོ་ཞལ་གཅིག་ཕྱག་གཉིས།   གཡས་མཆོག་སྦྱིན།   གཡོན་གདུགས་དཀར་པོ་བསྣམས་པའི་དབུ་ཡི་སྟེང་
དུ་གདུགས་དཀར་པོ་གསེར་གྱི་ཡུ་བ་ཅན་དང་བཅས་པ།   མེ་དཔུང་འབར་བའི་དབུས་ན་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་།   ཕོ་ཉ་དང་ཕོ་ཉ་མོ་དང་མཆོད་པའི་སྤྲིན་གྱི་འོད་ཟེར་འཕྲོ་བ།  སངས་རྒྱས་ཀུན་
གྱིས་དབང་བསྐུར་བ།   བྱང་ཆུབ་སེམས་དཔའ་རྣམས་ཀྱིས་རིམ་གྲོ་བྱེད་པ།   འཇིག་རྟེན་སྐྱོང་བ་ཐམས་ཅད་ཀྱིས་མཆོད་ཅིང་བསྟོད་ལ་བཀའ་སྒྲུབ་པའི་སྐུ་ཅན་དུ་གྱུར།   དེའི་དཔྲལ་བར་ཨོཾ།   མགྲིན་པར་ཨཱཿ

ཐུགས་ཀར་ཧཱུྃ།   དེ་ལས་འོད་འཕྲོས་ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བྃ་ཧོཿརང་ལ་གཉིས་སུ་མེད་པར་ཐིམ།   སླར་ཡང་ཐུགས་ཀའི་འོད་ཟེར་གྱིས་དབང་གི་ལྷ་རིགས་ལྔ་འཁོར་བཅས་
སྤྱན་དྲངས་ཏེ་དེ་རྣམས་ཀྱིས་ཡེ་ཤེས་ཀྱི་བདུད་རྩིས་དབང་བསྐུར་ཞིང་།   རིགས་བདག་རྣམ་པར་སྣང་མཛད་ཀྱིས་དབུར་བརྒྱན་པར་གྱུར།   ཐུགས་ཀར་ཟླ་བ་ལ་ཨོཾ་ཡིག་དཀར་པོ་སྔགས་ཕྲེང་བཅས་པ་གསལ་བཏབ་
ལ།   ཏདྱ་ཐཱ།   ཨོཾ་ཨ་ན་ལེ་ཨ་ན་ལེ།   ཁ་ས་མེ་ཁ་ས་མེ།   བཻ་ར་བཻ་ར།   སཽ་མེ་སཽ་མེ།   སརྦ་བུདྡྷ་ཨ་དྷིཥྛཱ་ན་ཨ་དྷིཥྛི་ཏེ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ།   ཨོཾ་མ་མ་ཧཱུྃ་ནི་སྭཱ་ཧཱ།   ཞེས་བཟླ་ཞིང་།   ས་བོན་
སྔགས་ཕྲེང་དང་བཅས་པ་ལས་འོད་ཟེར་མཁའ་ཁྱབ་ཏུ་འཕྲོས།   འཕགས་པ་མཆོད།  སེམས་ཅན་གྱི་དོན་བྱས།   སྣང་བ་ཐམས་ཅད་བཅོམ་ལྡན་འདས་མའི་སྐུ་དང་སྔགས་ཀྱི་རང་སྒྲར་ཤར་བས་ནད་གདོན་བྱད་
ལྟེམས་འཇིགས་པ་ཞི་བ་སོགས་ཇི་ལྟར་བསམ་པའི་ལས་སྒྲུབ་ཅིང་།   བྱིན་རླབས་དངོས་གྲུབ་ཐམས་ཅད་ཚུར་བསྡུས་ནས་རང་གི་ཐུགས་སྲོག་ལ་ཐིམ་པར་བསམ།   མཐར་ཡེ་ཤེས་པ་མདུན་དུ་བཞུགས་པ་ལ།   ཨརྒྷཾ་
སོགས་ཀྱིས་མཆོད།  ཕྱིར་ཟློག་ཆེན་མོ་རིག་སྔགས་རྒྱལ།  །གཞན་གྱིས་མི་ཐུབ་སྟོབས་ཆེན་མ།  །གདུགས་དཀར་ཆེན་མོ་སངས་རྒྱས་དང་།  །བྱང་ཆུབ་སེམས་དཔའི་ཚོགས་བཅས་བསྟོད།  །འདི་ལ་འདས་གཏོར་

མི་དགོས།   བྱེད་པར་སྤྲོ་ན།   དཀར་གཏོར་འབྲུ་གསུམ་གྱིས་བདུད་རྩིའི་རྒྱ་མཚོར་བྱིན་གྱིས་བརླབས་ལ།   རྩ་སྔགས་དང་ཨ་ཀཱ་རོས་འབུལ།  མཆོད་ཅིང་བསྟོད་ལ།   བཅོམ་ལྡན་འདས་མས་བདག་ལ་དངོས་
གྲུབ་མ་ལུས་པ་སྩལ་དུ་གསོལ་ཞེས་འདོད་དོན་ལ་གསོལ་བ་བཏབ།   འཇིག་རྟེན་པའི་གཏོར་མ་ནི།   གཙང་མའི་ཟས་ཀྱི་དཀར་གཏོར་གཅིག་དང་།   ཤ་ཆང་སྒོག་བཙོང་སོགས་སྣ་ཚོགས་ཀྱིས་སྦགས་པའི་དམར་
གཏོར་གཅིག་བཤམས།  སྔགས་དྲུག་ཕྱག་དྲུག་གི་བྱིན་གྱིས་བརླབས།   ཨ་ཀཱ་རོ་བདུན་གྱིས་གཙང་རིགས་རྣམས་དང་འབྱུང་པོ་རྣམས་ལ་བསྔོ།   དེ་ནས་ཆ་གསུམ་གཏོར་མའང་བཏང་ན་ལེགས།   ཐུན་མཚམས་
སུ་བྲིས་སྐུའི་མདུན་གཟུངས་མདོ་ཅི་ནུས་སུ་བཀླག་གོ། ཐུན་མཐར་འདོད་དོན་ལ་གསོལ་བ་བཏབ་ཅིང་བཟོད་པར་གསོལ་ལ་མི་དམིགས་པར་མཉམ་པར་བཞག་ནས་སླར་དགེ་བ་བསྔོ་ཞིང་ཤིས་པ་བརྗོད་པར་བྱའོ།  །
རྡོ་རྗེ་གཙུག་ཏོར་ཕྱིར་བཟློག་ཆེན་མོ་འདི་ནི་གདོན་དང་འཇིགས་པ་བྱད་སྟེམས་ཐམས་ཅད་ཀྱི་གཉེན་པོ་མཆོག་ཏུ་བསྔགས་པ་རྨི་ལམ་ངན་པ་སོགས་བཀྲ་མི་ཤིས་པའི་མཚན་མ་ཐམས་ཅད་སེལ་ཞིང་གཞན་གྱིས་མི་
ཐུབ་པ་མཆོག་ཏུ་དགེ་བར་བྱེད་དོ།  །འདིའི་རྗེས་གནང་ནི་རྒྱ་མཚོ་བཞིན་ནོ།  ༈  །གཉིས་པ་རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་ནི་སྔོན་འགྲོ་གོང་འདྲ་ལ།   སྟོང་པའི་ངང་ལས་ཟླ་བ་དང་ཉི་མ་

སྦྱོར་བའི་སྟེང་དུ་དྷྭཾ་སེར་པོ་ལས་འོད་འཕྲོས།   འཕགས་པ་མཆོད།   སེམས་ཅན་གྱི་དོན་བྱས།   ཚུར་འདུས་ཡོངས་སུ་གྱུར་པ་ལས་བདག་ཉིད་གཡུལ་ལས་སྒྲོལ་བར་བྱེད་པའི་ཁྲོ་མོ་སེར་མོ་
ཡིད་དུ་འོང་བའི་གཟུགས་ཅན།   ཞལ་བཞི་ཕྱག་བཞི་པ།   ཞལ་རེ་རེ་བཞིན་ཁྲོ་བའི་སྤྱན་གསུམ་དམར་ཟླུམ་མཛེས་པ།   རྩ་བའི་ཞལ་དང་པོ་སེར་ཞིང་གཡས་དཀར་གཡོན་དམར་བ།   སྟེང་གི་ཞལ་འཇིགས་
ཤིང་རྔམ་པ་དུ་བའི་མདོག་ཅན་རལ་བ་གྱེན་དུ་བརྫེས་ཤིང་ཐོད་སྐམ་ལྔས་དབུ་ལ་བརྒྱན་པ།   གཡས་པའི་དང་པོ་ན་རལ་གྲི་གདེངས་པ།   གཉིས་པ་ན་འཁོར་ལོ་འཛིན་པ།   གཡོན་དང་པོས་སྡིགས་མཛུབ་དང་
བཅས་པས་ཞགས་པ་ནག་པོ་དང་།   འོག་མས་རྡོ་རྗེས་མཚན་པའི་གཏུན་ཤིང་དཀར་པོ་བསྣམས་པ།   ན་བཟའ་སྔོན་པོ་དང་རིན་པོ་ཆེའི་རྒྱན་ཆས་ཡོངས་སུ་རྫོགས་པ།   ལྟོ་བ་འཕྱངས་བའི་ཚུལ་ཅན་སྐུའི་གཡོན་
ཕྱོགས་སུ་ཁ་ཊྭཱྃ་ལ་འཁྱུད་པའི་ཉམས་ཀྱིས་པདྨ་དང་ཉི་མའི་གདན་ལ་གཡོན་བརྐྱང་བའི་སྟབས་ཀྱིས་བཞུགས་པའོ།  །ཡེ་ཤེས་པ་བཀུག་བསྟིམ་དབང་བསྐུར་གོང་འདྲ་ལ།   རིགས་ཀྱི་བདག་པོ་མི་བསྐྱོད་པས་
དབུ་བརྒྱན་པར་གྱུར།   ཐུགས་ཀར་ཟླ་བ་ལ་དྷྭཾ་ཡིག་སྔགས་ཕྲེང་བཅས་གསལ་བཏབ་ཅིང་།   ཨོཾ་བྷ་ག་ཝ་ཏེ་དྷྭ་ཛཱ་གྲ་ཀཻ་ཡཱུ་རེ་པ་ར་སཻ་ནྱ།   བི་དྷཱནྶ་ན་ཀྲཱ་ས་སཻ་ནྱ་པ་རི་ལ་ནི་ཨུ་ལུ་ཀཱ་མུ་ཁི་ཁ་ཁ་ཁཱ་ཧི་ཁཱ་ཧི།   བ་ར་

སཻནྱ་མ་ཨ་ནནྟ་ཛེ།   ཨ་ནནྟ་མུ་ཁེ་པྲ་ཧ་ར་པྲ་ཧ་ར་ཧཱུྃ་ཕཊ་ཕཊ་སྭཱ་ཧཱ།   ཞེས་ས་བོན་སྔགས་ཕྲེང་དང་བཅས་པ་ལས་འོད་ཟེར་མཁའ་ཁྱབ་ཏུ་འཕྲོས།   འཕགས་པ་མཆོད།   སེམས་ཅན་གྱི་དོན་བྱས།   སྲིད་ཞིའི་
གཟི་བརྗིད་སྤོབས་པ་སྟོབས་ཐམས་ཅད་བསྡུས་ནས་རང་ལ་ཐིམ་པས་ཕྱོགས་ལས་རྣམ་པར་རྒྱལ་བའི་མཐུ་ཐོབ་པར་དམིགས་ལ་སྔགས་ཅི་ནུས་བཟླ།   རྗེས་གོང་ལྟར་བསྡུ་བའམ་བར་སྐབས་སུ་རྒྱལ་མཚན་རྩེ་མོ་དྲག་
མོའི་སྐུར་གནས་བསྒྱུར་ཏེ་བསྒོམ་པར་འདོད་ན།   རང་གི་ཐུགས་ཀར་གནས་པའི་དྷྭཾ་ཡིག་འབར་པའི་འོད་ཀྱིས་རང་ཉིད་རྒྱལ་མཚན་རྩེ་མོའི་དཔུང་རྒྱན་རྡོ་རྗེ་རོ་ལངས་མར་གྱུར་པ་མཐིང་ནག་དྲག་མོ།   ཞལ་བཞི་
མཐིང་ག   །ཕྱག་བརྒྱད་ཀྱི་གཡས་རྣམས་རལ་གྲི་གཏུན་ཤིང་འཁོར་ལོ་མདའ།   གཡོན་རྣམས་རྩེ་གསུམ་ཞགས་པ་གཞུ་སྡིགས་མཛུབ།  ཞབས་བཞིས་བདུད་བཞི་མནན་པ།  ཁྲོ་མོའི་ཆ་ལུགས་དང་རྒྱན་
དང་ན་བཟའ་ཡོངས་སུ་རྫོགས་པ།   དེའི་བ་སྤུའི་ཁུང་བུ་ཐམས་ཅད་ལས་འོད་ཟེར་འཕྲོས་པས་དེ་བཞིན་གཤེགས་པ་ཐམས་ཅད་མཉེས་པར་བྱས།   མིང་པོ་གསུམ་གྱི་དམག་ཚོགས་བསྐུལ་པས་གདུག་པ་ཅན་
ཐམས་ཅད་ཚར་བཅད་པར་བསམས་ལ་གོང་གི་སྔགས་བཟླའོ།  །རྗེས་གོང་དང་འདྲའོ།  །འདི་ནི་ལྷ་མིན་སོགས་གདུག་པའི་གཡུལ་ལས་རྒྱལ་བ་དང་།   ཚངས་སོགས།   བགེགས་མཐའ་དག་ཉམས་པ་དང་དྲན་པ་ཙམ་

གྱིས་མི་འཇིགས་པའི་སྤོབས་པ་སྩོལ་བ་དང་།   སྟོབས་དང་གཟི་བརྗིད་མཚུངས་པ་མེད་པ་ཐོབ་པ་དང་།   དོན་ཐམས་ཅད་ཡིད་བཞིན་དུ་འགྲུབ་པ་དང་།   ཕྱོགས་ལས་རྣམ་པར་རྒྱལ་བའི་མཐུ་
ཕུན་སུམ་ཚོགས་པ་སྒྲུབ་པར་བྱེད་པ་ལ་མཆོག་ཏུ་བསྔགས་པའོ།  །འདིའི་རྗེས་གནང་ཞི་བར་རྒྱ་མཚོ་དང་།   དྲག་པོར་བཟླས་ལུང་ཙམ་འོད་དཔག་མེད་བཞིན་ནོ།།  །།གསུམ་པ་སོ་སོར་འབྲང་མ་ནི།  
སྔོན་འགྲོ་གོང་འདྲ་ལ།  སྟོང་པའི་ངང་ལས་ཨ་ལས་ཟླ་དཀྱིལ་ལ་གནས་པའི་པྲྃ་སེར་པོ་ལས་འོད་འཕྲོས།   འཕགས་པ་མཆོད།   སེམས་ཅན་གྱི་དོན་བྱས།   ཚུར་འདུས་ཡོངས་སུ་གྱུར་པ་ལས་རང་ཉིད་སོ་
སོར་འབྲང་མ་ཆེན་མོ་སེར་མོ་ཞལ་བཞི་ཕྱག་བརྒྱད་པ།   རྩ་བའི་ཞལ་དང་པོ་སེར་བ།   གཡས་དཀར་གཡོན་དམར་རྒྱབ་སྔོ་བ།   ཕྱག་གཡས་རྣམས་ཀྱིས་རལ་གྲི་འཁོར་ལོ་རྩེ་གསུམ་མདའ།   གཡོན་རྣམས་
ཀྱིས་དགྲ་སཏྭ་གཞུ་ཞགས་པ་རྡོ་རྗེ་བསྣམས་པ།   དར་གྱི་སྟོད་གཡོགས་སོགས་སྣ་ཚོགས་པའི་ན་བཟའ་དང་རིན་ཆེན་སྣ་ཚོགས་པའི་དབུ་རྒྱན་སོགས་རྒྱན་ཐམས་ཅད་ཡོངས་སུ་རྫོགས་པ།   འོད་དམར་པོའི་
དཀྱིལ་འཁོར་གྱི་དབུས་ན་སྣ་ཚོགས་པདྨ་དང་ཟླ་བའི་གདན་ལ་རོལ་བའི་སྟབས་ཀྱིས་བཞུགས་པ།   དེའི་དཔྲལ་བར་སོགས་སྔར་འདྲ།   རིགས་ཀྱི་བདག་པོ་རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར།  

ཐུགས་ཀར་ཟླ་བ་ལ་པྲྃ་སེར་པོའི་མཐར་སྔགས་ཀྱིས་བསྐོར་བ་གསལ་ཞིང་འཕྲོ་འདུ་བཅས།   ཨོཾ་མ་ཎི་དྷཱ་རི་བཛྲཱི་ཎི་མ་ཧཱ་པྲ་ཏི་ས་རེ་ཧཱུྃ་ཧཱུྃ་ཕཊ་ཕཊ་སྭཱ་ཧཱ།   ཞེས་སོ།  །མངོན་རྟོགས་བསྡུས་པ་ལ་དགའ་བས་ན།   སྟོང་
པའི་ངང་ལས་པྃ་ལས་སྣ་ཚོགས་པདྨ་དང་ཨ་ལས་ཟླ་བའི་སྟེང་དུ་རང་སེམས་སྲྃ་དཀར་པོ་ལས་འོད་ཟེར་འཕྲོས་འདུས་རང་ཉིད་འཕགས་མ་སོ་སོར་འབྲང་མ་དཀར་མོ་ཞལ་གཅིག་ཕྱག་གཉིས།   གཡས་རལ་གྲི་
ཕྱར་ཞིང་གཡོན་འཁོར་ལོ་ཐུགས་ཀར་འཛིན་པ།   སྒེག་ཅིང་འཛུམ་པ་དར་དང་རིན་པོ་ཆེའི་རྒྱན་ཅན།   ཞབས་ཟླུམ་པོའི་སྟབས་ཀྱིས་བཞུགས་པ།   དཔྲལ་བར་ཨོཾ།   མགྲིན་པར་ཨཱཿ ཐུགས་ཀར་ཧཱུྃ།  
ཐུགས་ཀའི་འོད་ཀྱིས་ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བྃ་ཧོཿ སླར་ཡང་ཐུགས་ཀའི་འོད་ཀྱིས་དབང་གི་ལྷ་རྣམས་སྤྱན་དྲངས།   དེ་རྣམས་ཀྱིས་ཨོཾ་བཛྲཱིར་བྷ་ཝ་ཨ་བྷི་ཥཱིཉྩ་ཧཱུྃ།   ཞེས་གསུངས་ཤིང་དབང་
བསྐུར།   རིགས་ཀྱི་བདག་པོ་རྣམ་པར་སྣང་མཛད་ཀྱིས་དབུ་བརྒྱན་པར་བསམས་ལ།   སྤྲོ་བསྡུའི་དམིགས་པ་བཅས་གོང་གི་སྔགས་ཅི་ནུས་བཟླ།   མཐར་ཁ་ནང་ནས་འཇམ་དཔལ་དབྱངས་དཔག་ཏུ་མེད་
པ་སྤྲུལ་ཏེ་སེམས་ཅན་ཐམས་ཅད་ཀྱི་དོན་བྱས་པར་བསམས་ལ།  སྔགས་ཉེར་གཅིག་བཟླ།   འདོད་དོན་ལ་གསོལ་བ་བཏབ་ཅིང་དགེ་བ་བསྔོ།   གཏོར་མ་ཕུལ་བ་སོགས་གོང་འདྲའོ།  །འདི་ནི་བུ་ནོར་དབང་ཐང་

སྟོབས་དང་གཟི་བརྗིད་སྤེལ་བ་དང་།   གནོད་པའི་རིགས་དང་གདོན་དང་ནད་མ་རུངས་པ་ཞི་བར་བྱེད་པ་སོགས་ལས་ཐམས་ཅད་བྱེད་པ་དང་།   སྲུང་བའི་རྒྱལ་པོ་རྡོ་རྗེའི་རྫོང་དམ་པར་
བསྔགས་པའོ།   །རྗེས་གནང་སྤྱི་དང་འདྲའོ།།  །།བཞི་པ་རྗེ་བཙུན་སྒྲོལ་མ་ནི།   སྔོན་འགྲོ་གོང་འདྲ།   སྟོང་པའི་ངང་ལས་པདྨ་དང་ཟླ་བའི་གདན་སྟེང་ཨུཏྤལ་སྔོན་པོ་ཏཱྃ་གྱིས་མཚན་པ་ལས་
འོད་འཕྲོས།   འཕགས་པ་མཆོད།   སེམས་ཅན་གྱི་དོན་བྱས།   ཚུར་འདུས་ཡོངས་སུ་གྱུར་པ་ལས་བདག་ཉིད་རྗེ་བཙུན་སྒྲོལ་མ་ཞལ་གཅིག་ཕྱག་གཉིས་སྐུ་མདོག་ལྗང་གུ་འོད་ཟེར་འབར་བ།   ཕྱག་གཡས་
པས་མཆོག་སྦྱིན་གྱི་ཕྱག་རྒྱ་མཛད་པ།   གཡོན་པས་ཨུཏྤལ་སྔོན་པོ་བསྣམས་ཤིང་རྒྱན་ཐམས་ཅད་ཀྱིས་བརྒྱན་པ།   གཡས་བརྐྱང་ཞིང་གཡོན་བསྐུམ་པའི་ཕྱེད་སྐྱིལ་གྱིས་བཞུགས་པ།   དེའི་དཔྲལ་བར་
ཨོཾ་སོགས་སྔར་དང་འདྲ།   རིགས་ཀྱི་བདག་པོ་འོད་དཔག་ཏུ་མེད་པས་དབུ་བརྒྱན་པར་གྱུར།   ཐུགས་ཀར་ཟླ་བའི་དཀྱིལ་འཁོར་ལ་ཏཱྃ་ཡིག་སྔགས་ཕྲེང་དང་བཅས་པ་ལས་འོད་འཕྲོས།   འཕགས་པ་
མཆོད།   སེམས་ཅན་གྱི་དོན་བྱས།   ཇི་ལྟར་འདོད་པའི་ལས་བསྒྲུབས་ནས་རང་ལ་ཐིམ་པར་བསམས་ལ།  རིག་སྔགས་རྒྱལ་པོ་ཡི་གེ་བཅུ་པ་འདི་བཟླ་བར་བྱའོ།  །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ།   གཞན་

ཡང་སྤྲོ་ན།   སྒྲོལ་མ་རང་གིས་དམ་བཅས་པའི་གཟུངས་ཀྱང་ཅི་ནུས་སུ་འདོན།   འདིས་ནི་འཇིགས་པ་བརྒྱད་སོགས་མི་མཐུན་པའི་ཕྱོགས་ཀུན་ལས་སྐྱོབ་ཅིང་མྱུར་དུ་དབུགས་འབྱིན་པ་དང་།   དཔལ་དང་
སྐལ་པ་བཟང་པོ་དང་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་ཇི་ལྟར་རེ་བ་བཞིན་དུ་རིང་པོར་མི་ཐོགས་པར་ཐོབ་པར་འགྱུར་རོ།  །རྗེས་གནང་སྤྱི་ལྟར་རོ།།  །།ལྔ་པ་རྨ་བྱ་
ཆེན་མོའི་སྒྲུབ་ཐབས་ནི།   སྔོན་འགྲོ་གོང་དང་འདྲ།   སྟོང་པའི་ངང་ལས་སྣ་ཚོགས་པདྨ་དང་ཟླ་བའི་སྟེང་དུ་མཱྃ་ལྗང་གུ་ལས་འོད་འཕྲོས།   འཕགས་པ་མཆོད།   སེམས་ཅན་གྱི་དོན་བྱས།   ཚུར་འདུས་ཡོངས་
སུ་གྱུར་པ་ལས།   རང་ཉིད་སྐད་ཅིག་གིས་རིག་པའི་རྒྱལ་མོ་རྨ་བྱ་ཆེན་མོ་སྐུ་མདོག་ལྗང་གུ་ཞལ་གསུམ་ཕྱག་དྲུག་པ།   རྩ་བའི་ཞལ་ལྗང་གུ།  གཡས་པ་ནག་པོ།   གཡོན་པ་དཀར་པོ།   ཞལ་ཐམས་ཅད་སྤྱན་
གསུམ་པ་གཡས་གསུམ་རྨ་བྱའི་མཇུག་སྒྲོ་དང་མདའ་དང་མཆོག་སྦྱིན་གྱི་ཕྱག་རྒྱ་མཛད་པ།   གཡོན་གསུམ་རིན་པོ་ཆེའི་ཆུན་པོ་དང་།   གཞུ་དང་།   བང་ན་གནས་པའི་བུམ་པ་ཅན་ནོ།  །དར་གྱི་ན་བཟའ་དང་སྣ་
ཚོགས་པའི་རྒྱན་གྱིས་སྤྲས་པ།  གཞོན་ཞིང་སྒེག་པའི་ལང་ཚོ་ཅན་ཟླ་བའི་འོད་ཟེར་དང་ལྡན་པ།   ཞབས་ཕྱེད་སྐྱིལ་གྱིས་པད་ཟླ་ལ་བཞུགས་པ།   དེའི་དཔྲལ་བ་སོགས་གོང་འདྲ།   ཡང་ན་ལྗང་གུ་ཞལ་གཅིག་

ཕྱག་གཉིས་གཡས་མཆོག་སྦྱིན་དང་གཡོན་རྨ་བྱའི་མདོངས་བསྣམས་པ་ཅན་དུ་བསྒོམ་མོ།  །ཡེ་ཤེས་པ་དགུག་ཅིང་དབང་བསྐུར་བ་སོགས་གོང་དང་འདྲ་ལ།   རིགས་ཀྱི་བདག་པོ་དོན་ཡོད་གྲུབ་
པས་རྒྱས་གདབ་པར་བྱའོ།  །ཐུགས་ཀར་ཟླ་བའི་སྟེང་དུ་མཱྃ་ལས་སྔགས་ཀྱི་ཕྲེང་བས་བསྐོར་བ་གསལ་བཏབ་ལ།   ཨོཾ་ཨཱཿམ་ཧཱ་མཱ་ཡཱུ་རི་བིདྱ་རཱ་ཛྙཱི་ཧཱུྃ་ཧཱུྃ་ཕཊ།   ཅེས་ཅི་ནུས་བཟླ།   འཕྲོ་འདུའི་དམིགས་པ་སྤྱི་དང་
བདུད་རྩིའི་འོད་ཟེར་དཀར་པོས་ནམ་མཁའི་ཁམས་བཀང་བས་བརྟན་གཡོའི་དུག་བཅོམ་ནས་དྭངས་བཅུད་རྣམས་རང་ལ་ཐིམ་པར་བསམས་པ་སོགས་གང་འདོད་བྱའོ།  །འདི་ནི་རིག་པའི་རྒྱལ་མོ་ཆེན་མོ་དྲན་པ་ཙམ་
གྱིས་འཚེ་བ་ཀུན་ལས་སྲུང་བ་དང་།  ཚེ་དང་ལང་ཚོ་སྤེལ་བ་དང་།   སྡིག་པ་འཇོམས་པ།   བཀྲ་ཤིས་པ་སོགས་ལས་ཀུན་བྱེད་པ།   ཁྱད་པར་དུ་བརྟན་གཡོའི་དུག་ཞི་བ་སོགས་ལ་མཆོག་ཏུ་བསྔགས་པ་རྒྱ་ཆེན་
པོས་རྒྱལ་བའི་ཞིང་ཀུན་ཏུ་དུས་གསུམ་དུ་བསྔགས་པའོ།  །རྗེས་གནང་སྤྱི་ལྟར་རོ།  །དེ་ལྟར་རིག་པའི་ལྷ་མོ་ལྔར།  །བསྙེན་པ་ཙམ་ཞིག་ཐེང་བས་ཀྱང་།  །བར་ཆད་ཀུན་བྲལ་དོན་ཀུན་འགྲུབ།  །སྔགས་ཀྱི་
དངོས་གྲུབ་མ་ལུས་ཐོབ།  །ཅེས་མི་ཕམ་འཇམ་དཔལ་རྡོ་རྗེས་རབ་ཚེས་ས་གླང་མགོ་ཟླའི་ཚེས་ཉི་མ་དགེ་བའི་དུས་སུ་གྲུབ་པར་བགྱིས་པ་མངྒ་ལཾ།  ༈  །རིག་པའི་རྒྱལ་མོ་གསུམ་གྱི་སྒྲུབ་ཐབས་

བཞུགས་སོ།  །དེ་བཞིན་གཤེགས་པ་རིགས་ཀྱི་འཁོར་ལོས་སྒྱུར་བ་ཆེན་མོ་སངས་རྒྱས་སྤྱན་མ་བསྒྲུབ་པར་འདོད་པས།   སྐྱབས་སེམས་རྗེས།   ཤཱུ་ནྱ་ཏས་སྟོང་པར་སྦྱངས།   སྟོང་པའི་ངང་ལས་པད་ཟླ་ལ་རང་
སེམས་ལཱྃ་ལས་སངས་རྒྱས་སྤྱན་མ་དཀར་མོ།  གཡས་འཁོར་ལོ་མིག་འབྲས་ཀྱིས་མཚན་པ་དང་གཡོན་པདྨ་དཀར་པོ་འཛིན་པ།   རྒྱན་དང་ན་བཟའ་དཀར་པོ་ཅན་རྡོ་རྗེའི་སྐྱིལ་ཀྲུང་གིས་བཞུགས་པའི་ཐུགས་ཀར་
ཟླ་སྟེང་ལཱྃ་ལས་འོད་འཕྲོས།   ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བྃ་ཧོཿས་གཉིས་མེད་དུ་བསྟིམ།   སྙིང་གར་ཟླ་བར་སྔགས་ཕྲེང་ས་བོན་དང་བཅས་པ་དམིགས་ལ།   ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་ཨཪྠ་
སཱ་དྷ་ནི་མ་མ་ཤཱནྟིཾ་ཀུ་རུ་སྭཱ་ཧཱ།   ཅི་ནུས་བཟླས་མཐར།   ཨརྒྷཾ་སོགས་ཀྱིས་མཆོད།   སྤྱན་ནི་འཁོར་ལོས་མཛེས་པ་སྟེ།  །འཆི་བ་སློང་བར་བྱེད་པའི་མཆོག བདག་ཅག་སྡུག་བསྔལ་གྱུར་པ་ལ།  །ལྷ་མོ་ཁྱོད་
ཀྱིས་བསྐྱབ་པར་མཛོད།  །ཅེས་དང་དགེ་བ་བསྔོ་བར་བྱའོ།  །འདིས་ནི་ནད་ཐམས་ཅད་ཞི་བ་དང་རིམས་ཀུན་བཟློག་པ་སོགས་ཞི་བའི་ལས་ལ་མཆོག་ཏུ་བསྔགས་ཤིང་ཚེ་དང་མདངས་སོགས་འཕེལ་ལ།   གཞན་
ཡང་ལུས་ཉམས་པ་སོགས་གསོ་བའི་རིག་སྔགས་ཀྱི་རྒྱལ་པོ་དམ་པ་ཡིན་ནོ།  །རྗེས་གནང་བརྒྱ་རྩ་བཞིན་ནོ།  ༈  །པདྨའི་རིགས་ཀྱི་རྒྱལ་མོ་གོས་དཀར་མོ་བསྒྲུབ་པར་འདོད་པས།   སེམས་བསྐྱེད་

ལ།   ཤཱུ་ནྱ་ཏས་སྦྱངས།   སྟོང་པའི་ངང་ལས་རང་གི་སྙིང་གར་པཱྃ་བཀོད་པའི་འོད་ཀྱིས་སྣང་བ་ཐམས་ཅད་དཀྱིལ་འཁོར་གྱི་འཁོར་ལོར་བསྒྱུར།   སླར་འདུས་རང་ཉིད་ལ་ཐིམ་སྟེ་ཡོངས་སུ་གྱུར་
པ་ལས་རང་ལྷ་མོ་གོས་དཀར་མོ་སྐུ་མདོག་དམར་པོ།   ཕྱག་གཡོན་པདྨའི་ཁུ་ཚུར་གྱིས་པདྨ་དམར་པོའི་སྡོང་བུ་བརླ་གཡོན་པའི་སྟེང་དུ་འཛིན་ཅིང་།   གཡས་པས་དེ་ཉིད་ཐུགས་ཀར་ཁ་ཕྱེ་ནས་དེའི་ལྟེ་བར་གནས་
པའི་ནོར་བུ་དམར་པོ་ལ་གཟིགས་པ།   ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་སྟོད་གཡོགས་དཀར་པོ་སོགས་དར་དང་རིན་པོ་ཆེས་བརྒྱན་པ།   རིག་སྔགས་ཀྱི་འཁོར་ལོས་སྒྱུར་བ་ཆེན་མོའི་ཆ་བྱད་ཡོངས་སུ་
རྫོགས་པའོ།  །ཐུགས་ཀ་ནས་འོད་ཟེར་འཕྲོས།   ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བྃ་ཧོཿ རང་ལ་ཐིམ།   དཔྲལ་བར་ཨོཾ།   མགྲིན་པར་ཨཱཿ ཐུགས་ཀར་ཧཱུྃ།   སྙིང་གར་པདྨ་དམར་པོ་ཁ་སྦྱོར་གྱི་དབུས་སུ་ཟླ་བ་ལ་
ས་བོན་སྔགས་ཕྲེང་དང་བཅས་པ་གསལ་བཏབ་སྟེ།   ཨོཾ་ཀ་ཊེ།   པི་ཀ་ཊེ།   ཐིའང་།   ནི་ཀ་ཊེ།  ཀ་ཊཾ་ཀ་ཊེ་སྭཱ་ཧཱ།   ཅི་ནུས་བཟླ།   འདིས་ནི་ནད་དང་སྡིག་པ་སོགས་ཞི་བ་དང་།  བློ་དང་ཏིང་འཛིན་ནོར་སྒྲུབ་པ་དང་།   དབང་དུ་
བྱེད་པ་སོགས་ལས་རབ་འབྱམས་མཆོག་ཏུ་བྱེད་པ་པདྨའི་རིགས་ཀྱི་འཁོར་ལོས་སྒྱུར་བ་ཆེན་མོ་ཉིད་ཡིན་ནོ།  །བཟླས་པས་ཚེ་ཟད་པའང་རིང་དུ་འཚོ་བར་འགྱུར་རོ།  །བཟླས་ལུང་འོད་དཔག་མེད་དང་

འདྲའོ།།  ༈  །།རྡོ་རྗེ་རིགས་ཀྱི་རྒྱལ་མོ་མཱ་མ་ཀཱི་བསྒྲུབ་པར་འདོད་པས།   སྐྱབས་སེམས་ཚད་མེད་རྗེས།   ཤཱུ་ནྱ་ཏས་སྦྱངས།  སྟོང་པའི་ངང་ལས་ཧཱུྃ་ལས་བྱུང་བའི་རྡོ་རྗེ་ཧཱུྃ་གིས་མཚན་པ་ཡོངས་སུ་
གྱུར་པ་ལས་རྡོ་རྗེ་ལྷ་མོ་མཱ་མ་ཀཱི་ཨིནྡྲ་ནཱི་ལ་ལྟར་སྔོ་བ།   ཕྱག་གཡས་ཡེ་ཤེས་ཀྱི་རྡོ་རྗེ་སྔོན་པོ་རྩེ་ལྔ་པ་མེ་ལྕེའི་ཟེར་འཕྲོ་བ་ཕྱར་བའི་ཚུལ་དུ་འཛིན་པ།   གཡོན་པས་ཨུཏྤལ་སྔོན་པོའི་ཞགས་པ་དང་བཅས་ཏེ་སྡིགས་
མཛུབ་མཛད་པ།   སྡེ་བརྒྱད་ཀྱི་གཙོ་བོ་དྲེགས་པ་ཅན་ཁ་སྦུབ་ཏུ་བསྒྱེལ་བའི་སྟེང་དུ་པད་ཉི་ཟླ་གདན་ལ་གཡོན་བརྐྱང་གི་སྟབས་ཀྱིས་བཞུགས་པ།   དར་སྔོན་པོའི་སྟོད་གཡོགས་དང་སྟག་ལྤགས་ཀྱི་སྨད་དཀྲིས་
ཅན།   སྤྲུལ་དང་རིན་པོ་ཆེ་དང་མེ་ཏོག་གིས་བརྒྱན་པ།   བཅུ་དྲུག་ལོན་པའི་ལང་ཚོ་ཅན་སྤྱན་གསུམ་དང་ལྡན་ཞིང་མཆེ་བའི་མྱུ་གུ་གཙིགས་པ་ཁྲོ་ཆགས་འདྲེས་པའི་ཉམས་ཅན།   དབུ་སྐྲ་ཕྱེད་ལྟག་པར་བཅིངས་
ཤིང་ཕྱེད་གྲོལ་བ།   སངས་རྒྱས་མི་བསྐྱོད་པས་དབུ་ལ་བརྒྱན་ཅིང་ཚ་ཟེར་འཁྲུགས་པའི་དབུས་ན་བཞུགས་པའོ།  །ཡེ་ཤེས་སེམས་དཔའ་བཛྲ་ས་མཱ་ཛཿ ཛཿཧཱུྃ་བྃ་ཧོཿ དཔྲལ་བར་ཨོཾ།   མགྲིན་པར་ཨཱཿ 
ཐུགས་ཀར་ཧཱུྃ།  ཐུགས་ཀར་རིན་ཆེན་ལྗང་གུ་ཆ་དགུ་པ་དང་།   ལྟེ་བར་པདྨ་འདབ་བརྒྱད།  ༢མགྲིན་པར་ཉི་མའི་གདན་དགུ།   ༣དེ་རྣམས་ལ་རིགས་ལྔ་ཡབ་ཡུམ་བཞིའི་ཕྱག་མཚན་༢དང་སྐུ་༢དང་ས་བོན་༣རྣམས་བཀོད།   

ལྟེ་འོག་སོར་བཞིའི་གནས་སུ་ཐོད་པ་ལ་གནས་པའི་རྡོ་རྗེའི་ལྟེ་བར་ས་བོན་སྔགས་ཕྲེང་བཅས་བཀོད་ལ།  ཨོཾ་ཀུ་ལཱནྡྷ་རཱི་བྷནྡྷ་བྷནྡྷ་ཧཱུྃ་ཕཊ།   ཅེས་དང་།   ཨོཾ་ཤངྐ་རི་ཤཱནྟིཾ་ཀ་རི།   གྷུཊྚ་གྷུཊྚ།   
གྷུཊྚེ་ནི་གྷུཊྚ་ན།   གྷ་གྷ་གྷཱ་ཏ་ཡ་གྷཱ་ཏ་ཡ་ཧཱུྃ་ཕཊ་སྭཱ་ཧཱ།   ཞེས་ཅི་འགྲུབ་བཟླ།   སྔགས་ཀྱི་འོད་ཟེར་གོང་ནས་གོང་དུ་སྤྲོས་ཏེ་སྤྱི་བོ་ནས་ཐོན་པ་དང་།  ཡང་གོ་བཟློག་སྟེ་ཚུར་བསྡུ་བ་དང་།  ཡང་གསང་བའི་ལམ་
ནས་སྤྲོ་བསྡུ་ཅི་ནུས་བྱ།   ཐུན་མཐར་གཏོར་མ་ཨོཾ་ཨཱཿཧཱུྃ་གི་བྱིན་གྱིས་བརླབས་ལ་རྩ་སྔགས་དང་།   ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧེས་འབུལ་ལ་མི་དམིགས་པར་བསམ་མོ།  །བྱིན་རླབས་བྱེད་ན་ཟུར་དུ་གསལ།   
འདིས་ནི་བགེགས་འཇོམས་པར་བསྔགས་ཤིང་།   དཔུང་བཟང་གིས་ཞུས་པ་ལས།   རྡོ་རྗེའི་རིགས་གཙོ་བོ་ཉ་མོ་ཡི་ཚོགས།  །རིག་པ་མང་པོས་བརྟེན་པའི་ལྷ་མོ་དེ།  །ཟློས་པ་མཐོང་ན་བགེགས་རྣམས་ཕུང་བ་དང་།  །
རྔམ་པ་འདོན་ཞིང་ཤིན་ཏུ་སྐྲག་པར་འགྱུར།  །ཞེས་གསུང་བ་རྡོ་རྗེའི་རིགས་ཀྱི་འཁོར་ལོས་སྒྱུར་བ་ཆེན་མོ་ལས་ཐམས་ཅད་གེགས་མེད་པར་བྱེད་པའི་གསང་སྔགས་ཁྱད་པར་ཅན་ཏེ་སྲུང་བའི་མཆོག་གོ།    །སྒྲུབ་
ཐབས་ཀྱི་ཡིག་རྙིང་ལས་མི་ཕམ་པས་བཏུས་པ་དགེའོ།  ༈  །སྤྱན་གཟིགས་ཡི་གེ་ཕྱེད་དང་བཞི་པའི་སྒོམ་བཟླས་བཞུགས་སོ།  །ནད་དང་སྡུག་བསྔལ་ཞི་ཞིང་རྨི་ལམ་ངན་པ་བཟློག་པ་དང་ཚེ་སྒྲུབ་

མཆོག་ཏུ་གྱུར་པ་དབང་གི་ལས་སོགས་ལས་ཀུན་འགྲུབ་པའི་ཕྱིར་སྤྱན་རས་གཟིགས་ཡི་གེ་ཕྱེད་དང་བཞི་བའི་སྒོམ་བཟླས་བྱ་བར་འདོད་པས།   སྐྱབས་སེམས་སྟོང་ཉིད་བསྒོམ་པ་སྔོན་དུ་འགྲོ་བས།   རང་གི་
མདུན་དུ་སྐད་ཅིག་གིས་སྤྱན་རས་གཟིགས་སྐུ་མདོག་དཀར་པོ་ན་བཟའ་སྔོན་པོ་གསོལ་བ།   གཡས་སྐྱབས་སྦྱིན་མཛད་ཅིང་གཡོན་པདྨ་དཀར་པོ་བསྣམས་པ།   ཚངས་པར་སྤྱོད་པའི་ཆ་ལུགས་ཅན་
རལ་པའི་ཐོར་ཚུགས་དང་ལྡན་པའི་ཐུགས་ཀར་ཟླ་བ་ལ་སྔགས་ཕྲེང་གསལ་བཏབ་སྟེ།   མོས་གུས་གདུང་བ་ཆེན་པོས།   ཨོཾ་ཨ་རོ་ལི་ཀྲ། ཅེས་ལན་གཅིག་བརྗོད།   ཨ་རོ་ལི་ཀྲ ཅེས་བརྒྱ་རྩ་བཟླའོ།  །
དེའི་ཚུལ་གྱིས་ཨོཾ་ཅན་གཅིག་གིས་མགོ་དྲངས་ནས་གཞན་བརྒྱ་བརྒྱ་བཟླ་བ་ཇི་ནུས་བྱའོ།  །མཐར་སྡིག་སྒྲིབ་སྦྱང་བ་དང་བར་ཆད་ཞི་བ་སོགས་ཀྱི་གསོལ་བ་དྲག་ཏུ་བཏབ་ནས་རང་ལ་ཐིམ་པས་རྣམ་སྨིན་གྱི་
ལུས་སྦྱངས་ཏེ་འོད་ཀྱི་རང་བཞིན་གྱི་ལྷ་སྐུར་གསལ་བར་གྱུར་པ་དེ་ཡང་མི་དམིགས་པར་སྦྱངས་ཏེ་ཅུང་ཟད་མཉམ་པར་བཞག་ལ་དགེ་བ་བསྔོའོ།  །དེ་ལྟར་བྱས་པས་རྨི་ལམ་དུ་དགེ་སློང་ཆོས་གོས་སྔོན་པོ་
གྱོན་པས་ལུང་སྟོན་པ་སོགས་འབྱུང་ངོ་།  །འདི་ལ་བཟླས་ལུང་ཙམ་མཛད་པའི་ལུང་ཡོད་ཀྱང་རྗེས་གནང་བྱེད་ན་བརྒྱ་རྩ་བཞིན་བྱའོ།  །ཛེ་ཏཱ་རི་དང་བ་རི་བའི་ཐུགས་དམ་སྙིང་པོའོ།  །ཞེས་མི་ཕམ་

པས་སོ།  ༈  །ན་མོ་མཉྫུ་ཤྲཱི་ཡེ།   འདིར་ལྷ་མོ་སྐུལ་བྱེད་མའི་སྒོ་ནས་རྨི་ལམ་བརྟག་ཅིང་པྲ་དབབ་པའི་ཆོ་ག་ལ།   གནས་བཟང་ཞིང་ཤིན་ཏུ་དབེན་པར་མཎྜལ་གྱི་དབུས་སུ་ཆུ་གཙང་
གིས་བཀང་བའི་བུམ་པ་དར་དཀར་པོའི་མགུལ་ཆིངས་ཅན་གྱི་སྟེང་དུ་མེ་ལོང་བཞག པཱུ་ཛ་ལྔ་བཤམས།   རང་གི་སྙིང་གའི་ཙུཾ་ཡིག་ཟླ་བ་ལྟ་བུའི་འོད་ཟེར་གྱིས་ལྷ་མོ་སྐུལ་བྱེད་མ་ལ་རྒྱལ་བ་སྲས་དང་བཅས་པས་
བསྐོར་བ་སྤྱན་དྲངས།   ཨོཾ་བཛྲ་པུཥྤེ་ཧཱུྃ།   ནས།   དྷཱུ་བྤེ།   ཨཱ་ལོ་ཀེ གནྡྷེ།   ནཻ་ཝི་དྱའི་བར་གྱིས་མཆོད།   དེ་ནས།   དཀོན་མཆོག་གསུམ་ལ་སོགས་ལན་གསུམ།  དེ་ནས་ཚད་མེད་བཞི་བསྒོམ།   ཚོགས་
ཞིང་རང་གནས་སུ་གཤེགས་པར་བསམ།  དེ་ནས་ཨོཾ་ཤཱུ་ནྱ་ཏ་སོགས་བརྗོད་པས།   ཆོས་ཐམས་ཅད་འོད་གསལ་སྟོང་པ་ཉིད་ཀྱི་ངང་ལས།   མདུན་གྱི་ནམ་མཁར་ཙུཾ་ལས་ལྷ་མོ་སྐུལ་བྱེད་མ་སྟོན་ཀའི་ཟླ་
བ་ལྟར་དཀར་བ།   ཞལ་གཅིག་ཕྱག་བཞི་མ།   གཡས་དང་པོ་མཆོག་སྦྱིན།  གཡོན་དང་པོ་པདྨ་ལ་གནས་པའི་གླེགས་བམ།   འོག་མ་གཉིས་ཀྱིས་ལྷུང་བཟེད་བསྣམས་པ།  རྒྱན་ཐམས་ཅད་ཀྱིས་
བརྒྱན་པ།   འོད་དང་འོད་ཟེར་མུ་མེད་པར་འཕྲོ་ཞིང་ལྟ་བས་ཆོག་མི་ཤེས་པ་པདྨ་དང་ཟླ་བ་ལ་སེམས་མའི་སྐྱིལ་མོ་ཀྲུང་གིས་བཞུགས་པ།   དེ་བཞིན་གཤེགས་པ་དང་བྱང་ཆུབ་སེམས་དཔའི་སྤྲིན་ཆེན་པོ་སྤྲོ་

ཞིང་སྡུད་པའི་རང་བཞིན་ཅན་དུ་བསྒོམ།   དེ་ལ་བཱུ་ཛ་ལྔས་མཆོད།   སྤྲོ་ན་གཏོར་མ་ཕུལ།   སྣང་སྲིད་མངོན་པར་ཤེས་པ་གསལ་བའི་གསོལ་བ་རྩེ་གཅིག་ཏུ་བཏབ་ལ།   ལྷ་མོའི་ཐུགས་ཀར་ཟླ་བ་ལ་
གནས་པའི་གཉིས་པའི་དང་པོ་དབྱངས་ལྔ་པས་བརྒྱན་པ་ལ་བཞི་པའི་ཐ་མ་ང་རོའི་ཚུལ་གྱིས་ཞུགས་པའི་སྲོག་གི་ཡི་གེའི་མཐར་རིག་སྔགས་སྐར་མའི་ཕྲེང་བ་ལྟ་བུས་བསྐོར་བ་གསལ་བཏབ་ལ།   བདག་
གིས་སྔགས་བཟླས་པའི་རྐྱེན་གྱིས་ལྷ་མོའི་ཐུགས་རྒྱུད་བསྐུལ་ནས།   ཐུགས་ཀའི་འོད་ཟེར་བདག་དང་སྒྲུབ་རྫས་ལ་ཐིམ་པས་སྣང་སྲིད་དུས་གསུམ་སྒྲིབ་མེད་དུ་གསལ་བར་བསམས་ལ།   སངས་རྒྱས་
བྱེ་བ་ཕྲག་བདུན་གྱི་བྱིན་གྱིས་བརླབ་པ།   མཆོག་གང་འདོད་མྱུར་དུ་སྟེར་ཞིང་ཕན་ཡོན་བསམ་གྱིས་མི་ཁྱབ་པའི་སྔགས་འདི་རྟགས་མ་མཐོང་བར་དུ་བཟླའོ།  །ཨོཾ་ན་མཿསཔྟཱ་ནཱཾ།   སམྱཀྶཾ་བུདྡྷ་ཀོ་ཊཱི་ནཱཾ།  
ཏདྱ་ཐཱ།   ཨོཾ་ཙ་ལེ་ཙུ་ལེ་ཙུནྡེ་སྭཱ་ཧཱ།   བིཏྱ་ས ཏྱ་བཱ་དཱི་ནི་བ་ར་དེ་ཀ་ཐཱ་ཡ་སྭཱ་ཧཱ།   ཞེས་བསྙེན་པར་བྱའོ།  །དེ་ནས་རྨི་ལམ་བརྟགས་ན་སངས་རྒྱས་ཀྱི་སྐུའམ་གདུང་གི་སྤྱན་སྔར་ཇི་འབྱོར་པའི་མཆོད་པ་
ཕུལ་ལ་སྔགས་འདི་བརྒྱ་རྩ་བརྒྱད་བཟླས་ཏེ་ཆུས་གདོང་བཀྲུས་ལ་མི་སྨྲ་བར་ཉལ་ན་རྨི་ལམ་དུ་དགེ་བ་དང་མི་དགེ་བ་སྟོན་པར་འགྱུར་རོ།  །པྲ་དབབ་ན་གནས་དུས་བཟང་པོར་ཁྱེའུའམ་བུ་མོ་གཙང་མ་གྲོང་

ཆོས་ཀྱིས་མ་གོས་པ་ཁྲུས་བྱས།   གོས་དྲི་མེད་བགོས།   ལུས་ལ་ཙནྡན་དཀར་པོ་ལ་སོགས་པའི་དྲི་བཟང་པོ་བྱུགས།   མདུན་དུ་མཎྜལ་གྱི་སྟེང་ལ་མེ་ལོང་ངམ།   མར་མེའམ།   སྣོད་
ཆུས་བཀང་བ་དྭངས་པའམ་རལ་གྲི་བཞག་སྟེ།   མདུན་གྱི་ལྷ་མོ་ལ་མཆོད་ཅིང་གསོལ་བ་བཏབ་ནས་རྟེན་དེ་དང་པྲ་རྟེན་ལ་ཐིམ་པར་བསམས་ལ་སྔགས་བཟླ་ཞིང་བཏང་།   པྲ་རྟེན་གྱི་མིག་ཨོཾ་ལས་བྱིན་གྱིས་བརླབས་
ལ་སྔགས་བཏབ་ནས་བལྟར་བཅུག་པས་ཇི་ལྟར་བསམ་པའི་དགོས་པ་ཕྱིན་ཅི་མ་ལོག་པ་གཟུགས་བརྙན་གྱི་ཚུལ་དུ་འཆར་བས་གང་འདོད་པ་དྲི་བར་བྱ་ཞིང་།   མཐར་སེ་གོལ་བཏབ་པས་གཤེགས་སུ་གསོལ་ལོ།  །
དང་པོར་གསང་ཞིང་སྔགས་བཟླ་བའི་ཚེ་ཤིན་ཏུ་གཙང་སྦྲ་དང་ལྡན་པས་བསྒྲུབ་ན་མྱུར་དུ་འགྲུབ་པར་འགྱུར་རོ།  །དུས་གསུམ་དུ་བུམ་པའི་ཆུས་ཁྲུས་བྱའོ།  །ཞེས་པ་འདི་ནི་འཇམ་དཔལ་དཔའ་བོ་གཅིག་གྲུབ་ལས་
གསུང་བ་བླ་མའི་མན་ངག་གིས་བརྒྱན་ཏེ་མི་ཕམ་འཇམ་དབྱངས་རྣམ་རྒྱལ་རྒྱ་མཚོས་རབ་བྱུང་བཅོ་ལྔ་པའི་ཤིང་ཁྱི་ཟླ་བ་བཅུ་པའི་ཡར་ངོ་ཚེས་བཅུའི་སྲོད་སྒྲོན་མེ་གསལ་བའི་འོད་ལ་བརྟེན་ཏེ་ཡུད་ཙམ་ལ་བྲིས་པ་འདིས་
ཐར་འདོད་དང་གདུལ་བྱ་རྣམས་ལ་བླང་དོར་གྱི་ལམ་གསལ་བར་གྱུར་ཅིག   །   མངྒ་ལཾ།  ༈  །ནོར་གྱི་རྒྱུན་མ་བསྒྲུབ་པར་འདོད་པས།   སྐྱབས་སེམས་ཚད་མེད་བསྒོམ་པ་རྣམས་སྔོན་དུ་བཏང་

ནས།   སྟོང་པའི་ངང་ལས་སྐད་ཅིག་གིས་གཏེར་བུམ་པད་ཟླའི་སྟེང་དུ་པཾ་སེར་པོ་ལས།   ནོར་གྱི་རྒྱུན་མ་གསེར་མདོག་བཅུ་དྲུག་ལོན་པའི་ན་ཚོད་ཅན།   དར་དང་རིན་པོ་ཆེའི་རྒྱན་གྱིས་བརྒྱན་པ།   ཞབས་གཡས་
བརྐྱང་བའི་ཕྱེད་སྐྱིལ་གྱིས་བཞུགས་པ།   ཕྱག་གཡས་མཆོག་སྦྱིན་གྱི་འབྲས་ཀྱི་སྙེ་མ་དང་།   ཕྱག་གཡོན་རིན་པོ་ཆེའི་ཆར་འབེབས་བཞིན་པའི་བུམ་པ་བསྣམས་པ།  དཔག་ཏུ་མེད་པའི་གྲོགས་མོའི་ཚོགས་
ཀྱིས་བསྐོར་ཞིང་རིན་ཆེན་འབྱུང་ལྡན་གྱི་དབུ་རྒྱན་ཅན་དུ་གསལ་ལ།   སྤྲོ་ན་ཡེ་ཤེས་དྲང་བསྟིམ་དབང་བསྐུར་བྱ།   ཐུགས་ཀར་ཟླ་བ་ལ་བྃཿསེར་པོའི་མཐར་སྔགས་ཀྱིས་བསྐོར་བ་དམིགས་ལ།   ཨོཾ་བ་སུ་དྷཱ་
རི་མ་ཧཱ་བ་སུ་བྲྀཥྚི་ནི་པ་ཏ་ན་བ་སུ་སྭཱ་ཧཱ།  ཞེས་བཟླ།   ཡང་ན།   ཨོཾ་བ་སུདྷ་ར་རཏྣ་ནི་དྷཱ་ན་ཀྵེ་ཏྲེ་སྭཱ་ཧཱ།   ཞེས་བཟླ།   ཐུན་མཚམས་སུ་གྲུབ་ན་ནོར་རྒྱུན་མའི་མདོ་གཟུངས་བཀླག བྲིས་སྐུར་མེ་ཏོག་དྲི་བཟང་
སྔགས་ཀྱིས་ཕུལ་ལ་འདོད་དོན་ལ་གསོལ་བ་གདབ།   འདི་བདུད་རྩི་སྨན་གྱི་ལྷ་མོ་ཡིན་པས་ནད་སེལ།   ཚེ་རབས་ཐམས་ཅད་དུ་རིགས་མཐོ་བ་སོགས་ཡོན་ཏན་ཀུན་འགྲུབ།   ཟས་ནོར་དཔལ་འབྱོར་མཆོག་ཏུ་
འཕེལ་བར་བྱེད་པའི་གདམས་པའོ།  །རྗེས་སྤྱི་ལྟར་བྱ།   མེ་བྱ་ཟླ་༧ཚེས་༦ལ་མི་ཕམ་པས་སོ།  ༈  །སྐྱབས་སེམས་སྔོན་བཏང་།   སྐད་ཅིག་པདྨ་ཉི་ཟླའི་གདན་སྟེང་དུ།  །རང་ཉིད་མཁའ་འགྲོ་སྨེ་

བརྩེགས་མཐིང་ནག་འཚེར།  །ཞལ་གཅིག་ཕྱག་གཉིས་སྤྱན་གསུམ་ཞི་མ་ཁྲོ།  །རིགས་ལྔའི་དབུ་རྒྱན་དར་སྔོན་ཤམ་ཐབས་གསོལ།  །ཞབས་གཉིས་མཉམ་གཤིབས་དྲང་པོར་བཞེངས་
སྟབས་ཅན།  །ཅུང་ཟད་ཞལ་གདངས་ཕྱག་གཉིས་ཐུགས་ཀར་བསྣོལ།  །བཻ་ཌཱུར་བུམ་པ་བདུད་རྩིས་གང་བ་བསྣམས།  །ཐུགས་དབུས་ཧྲཱིཿམཐིང་སྔགས་ཀྱིས་བསྐོར་བ་ལས།  །འོད་འཕྲོས་སངས་རྒྱས་
བྱང་ཆུབ་སེམས་དཔའ་ཀུན།  །རང་འདྲའི་རྣམ་པ་སྤྱན་དྲངས་རང་ཐིམ་པས།  །སྡིག་སྒྲིབ་མི་གཙང་ཉམས་གྲིབ་ཐམས་ཅད་དག    །བཟླས་པའི་རྐྱེན་གྱིས་སྔགས་ཀྱི་ཕྲེང་བ་ལས།  །འོད་ཟེར་མེ་ཡི་ཚྭ་ཚྭ་
ལྟ་བུར་འཕྲོས།  །རང་གི་ནད་གདོན་སྡིག་སྒྲིབ་མི་གཙང་ཀུན།  །བྱ་སྤུ་མེས་བསྲེགས་བཞིན་དུ་ལྷག་མེད་བཅོམ།  །ཨོཾ་ཁརྑཾ་ཛིརྑཾ་བི་མཱ་ན་སེ་ཨུ་ཙུཥྨ་ཀྲོ་དྷི་ནཱི་ཧཱུྃ་ཕཊ་སྭཱ་ཧཱ།   ནངས་སྔ་བྱ་རོག་མ་གྲགས་
གོང་།  །བརྒྱ་རྩ་བརྒྱད་དམ་ཉེར་གཅིག་དང་།  །བདུན་བཟླས་སྣ་བུག་ཕུ་ཡིས་བཏབ།  །གྲིབ་དང་མི་གཙང་ཐམས་ཅད་སེལ།  །ཟས་སོགས་གྲིབ་ཅན་དོགས་རིགས་ལ།  །སྔགས་ཀྱི་འོད་ཟེར་མེ་དཔུང་
གིས།  །མི་གཙང་ཉམས་གྲིབ་ཚིག་པར་བསམ།  །བདུན་སོགས་བཟླས་པས་སྐྱོན་ཀུན་ཞི།  །ཕྱག་གི་བུམ་པའི་ཆུ་རྒྱུན་གྱིས།  །ཁྲུས་བྱས་བསམས་ལ་བཀྲུ་བས་ཀྱང་།  །བུམ་པར་ཨ་ཡི་ཚེ་བཅུད་བསྡུས།  །

ཚེ་ཡི་དངོས་གྲུབ་ཐོབ་པར་འགྱུར།  །གུ་རུ་ཆོས་ཀྱི་དབང་ཕྱུག་གི། ཟབ་ཆོས་དྷཱིཿཡིས་ཚིགས་བཅད་སྤེལ།  །ཆུ་སྟག་ཟླ་༥ཚེས་༡༢ལ་པདྨ་འཁྱིལ་པ་བསམ་གཏན་བདེ་ཆེན་གླིང་དུ་སྦྱར་བ་དགེའོ།  ༈  །
སྟོབས་པོ་ཆེའི་སྒྲུབ་ཐབས་ཟབ་མོ་ནི།   པད་ཉི་དགྲ་བགེགས་བསྣོལ་སྟེང་རང་ཉིད་ནི།  །སྟོབས་ཆེན་དུད་ཁ་ཐོ་བ་ཞགས་པ་བསྣམས།  །རྡོ་རྗེའི་སྐུ་ཅན་སྲིད་པའི་གཏོས་དང་མཉམ།  །དུར་ཁྲོད་ཆས་
རྫོགས་བརྐྱང་བསྐུམ་མེ་ཀློང་བཞུགས།  །དབྱིངས་ནས་ཡེ་ཤེས་སྤྱན་དྲངས་གཉིས་མེད་ཐིམ།  །ཐུགས་ཀར་ཉི་དཀྱིལ་ཧཱུྃ་ལ་སྔགས་ཀྱིས་བསྐོར།  །འོད་ཟེར་འཕྲོ་འདུས་གང་འདོད་ལས་ཀུན་བསྒྲུབ།  །
ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྥོ་ཊ་སྥོ་ཊ་ཧཱུྃ་ཕཊ།   མདུན་དུ་གནམ་ལྕགས་རི་བོ་གྲུ་བཞིའི་སྟེང་།  །གང་འདོད་གདོན་བཀུག་འགུལ་དབང་མེད་པར་བཅིངས།  །གནམ་ལྕགས་ཐོ་བས་བཅོམ་ཞིང་མེ་ཡིས་
བསྲེག   །རྣམ་ཤེས་ཆོས་ཀྱི་དབྱིངས་སུ་སྤར་བར་བྱ།  །ཨོཾ་བཛྲ་ཀྲོདྷ་མ་ཧཱ་བཱ་ལ་ཧ་ན་ད་ཧ་པ་ཙ་མ་ཐ་བི་དྷྭནྶ་ཡ་ཛ་ཊི་ལམྦོ་དྷ་ར་ཨུ་ཙུཥྨ་ཀྲོ་དྷ་ཧཱུྃ་ཕཊ།   བརྒྱ་རྩ་ཙམ་གྱིས་གདོན་ཐུལ་རྟགས་ཀྱང་འབྱུང་།  །
ཤིན་ཏུ་ཟབ་པོ་ཡིད་ཆེས་རྙེད་པ་ཉིད།  །ཆུ་སྟག་མགོ་ཟླའི་ཉེར་གཉིས་མིག་དམར་དང་།  །མེ་བཞིའི་དུས་ཀྱི་ཉི་ཤར་དྷཱིས་བྲིས་དགེ།     །། ཡུམ་ཆེན་མུ་ཁ་ལེའི་སྒྲུབ་ཐབས་ནི།   སྐྱབས་

སེམས་སྔོན་བཏང་།   སྟོང་པའི་ངང་ལས་པདྨའི་སྟེང་།  །རང་ཉིད་ཡུམ་ཆེན་མུ་ཁ་ལེ།  །དམར་སེར་ཞལ་གཅིག་ཕྱག་གཉིས་མ།  །གཡས་པ་རལ་གྲི་གཡོན་པ་ན།  །བདུད་རྩིས་
གང་བའི་བུམ་པ་བསྣམས།  །ཞབས་གཉིས་རྡོ་རྗེའི་སྐྱིལ་ཀྲུང་བཞུགས།  །དར་དང་རིན་ཆེན་རྒྱན་ཆས་རྫོགས།  །རང་འདྲའི་ཡེ་ཤེས་སྤྱན་དྲངས་བསྟིམ།  །གསང་གནས་ཆོས་འབྱུང་གྲུ་གསུམ་དུ།  །སྒྲ་གཅན་
སྔོན་པོ་སྦྲུལ་མགོ་དགུ།  །བརྩེགས་སྟེང་བྱ་རོག་མགོ་བོས་མཚན།  །ཕྱག་ན་མདའ་གཞུ་འཛིན་པར་གསལ།  །གསང་བའི་སྔགས་འདི་ཅི་ནུས་བགྲང་།  །ཨོཾ་ཧཱུྃ་ཧྲཱིཿམ་ཏྲི་ཨ་སུཿསྭཱ་ཧཱ།   དེ་ཡིས་གཟའ་ནད་མ་བྱུང་
བསྲུང་།  །བྱུང་བའང་ཞི་ཞིང་གྲོལ་བར་འགྱུར།  །གཞན་དོན་བུམ་པར་ལྷ་བསྐྱེད་ལ།  །སྔགས་བཟླས་བུམ་ཆུ་འཐུང་དང་ཁྲུས།  །བྱས་པས་གཟའ་སོགས་གདོན་ནད་གྲོལ།  །རྩ་སྔགས་རཀྵ་རཀྵ་ཡི།  །སྲུང་ཤམ་
སྤེལ་བ་བྲིས་ནས་སུ།  །སྨྱུགས་མར་བཅུག་ལ་ཚོན་ལྔ་ཡི།  །སྐུད་པས་དཀྲིས་ཤིང་རབ་གནས་བཅས།  །མགུལ་དུ་བཏགས་ན་སྲུང་བའི་མཆོག  །མི་ཕམ་རྣམ་པར་རྒྱལ་བས་བྲིས།  །དགེ། རཱ་བ་ནས་བརྒྱུད་པའོ།  །
༄༅།  །དམ་ཚིག་རྡོ་རྗེའི་བཟླས་པ་ནི།   སངས་རྒྱས་ཆོས་དང་སོགས་ལན་གསུམ།   རང་གི་སྙིང་གར་པད་ཟླ་རྒྱས་པའི་སྟེང་།  །ཧཱ་ལས་རལ་གྲི་ཆང་ཟུང་ཧས་མཚན་པ།  །དེ་ལས་དམ་ཚིག་རྡོ་རྗེ་སྐུ་མདོག་ལྗང་།  །

ལྗང་ནག་འབར་བའི་ཞལ་གསུམ་ཕྱག་དྲུག་པ།  །རང་འདྲའི་ཡུམ་འཁྱུད་རྒྱན་གྱིས་མཛེས་པའི་སྐུ།  །གནས་གསུམ་ཡི་གེ་གསུམ་གྱིས་རབ་མཚན་ཞིང་།  །ཐུགས་ཀར་སྣ་ཚོགས་རྡོ་རྗེའི་ལྟེ་བའི་དབུས།  །ཧ་ཡིག་གི་
མཐར་སྔགས་ཀྱིས་བསྐོར་བར་གྱུར།  །སྣ་ཚོགས་རྡོ་རྗེ་ལས་བྱུང་བདུད་རྩིའི་རྒྱུན།  །ལུས་ནང་ཡོངས་སུ་གཏམས་ཤིང་བྱིན་བརླབས་པས།  །བག་མེད་དབང་གིས་དམ་ཚིག་ཉམས་ཆགས་སོགས།  །སྒོ་གསུམ་སྡིག་
སྒྲིབ་མ་ལུས་དག་གྱུར་ཅིག  །ཨོཾ་ཨཱཿཔྲཛྙཱ་དྷྲྀཀ྄་ཧཱ་ཧཱུྃ།   ཅི་མང་བཟླས་མཐར།   དགེ་བ་འདི་ཡིས་བླ་མ་ཡི་དམ་ལྷས།  །རྗེས་སུ་བཟུང་སྟེ་དེང་ནས་བྱང་ཆུབ་བར།  །བླ་མ་ལྷ་ཡི་དམ་ཚིག་མ་ལུས་པ།  །སྲུང་བའི་
མཚམས་ལས་འདའ་བར་མ་གྱུར་ཅིག  །ཅེས་པ་འདི་ནི་རྗེ་བཙུན་ངག་དབང་སྐལ་བཟང་བསྟན་པའི་སྒྲོན་མེ་མཁས་གྲུབ་རྒྱ་མཚོས་མཛད་པ་དགེ་ལེགས་འཕེལ།།  །།དམ་ཚིག་རྡོ་རྗེའི་སྒོམ་བཟླས་ནི།   རང་ཡི་
དམ་ལྷར་གསལ་བའི་སྤྱི་བོར་པད་ཟླའི་སྟེང་དུ་ཁཾ་ལས་རལ་གྲི་ཁཾ་མཚན་སྤྲོ་བསྡུས་གཅིག་ཏུ་གྱུར་པ་ལས།   བཅོམ་ལྡན་འདས་དམ་ཚིག་རྡོ་རྗེ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་རལ་གྲི་དང་གཡོན་
དེས་ཡུ་བ་བྱས་པའི་དྲིལ་བུ་འཛིན་པ་རྡོ་རྗེའི་སྐྱིལ་ཀྲུང་གིས་བཞུགས་པ།   ཡུམ་དམ་ཚིག་སྒྲོལ་མ་ལྗང་གུ་གྲི་ཐོད་བསྣམས་པས་འཁྱུད་པ།   གཉིས་ཀའང་ཅུང་ཟད་འཛུམ་ཞིང་ཡུད་ཙམ་ཁྲོ་བ་རལ་པའི་ཐོར་ཚུགས་ཅན།   

རུས་པ་དང་རིན་པོ་ཆེའི་རྒྱན་གྱིས་བརྒྱན་པ་དར་གྱི་ཤམ་ཐབས་ཅན་ཟླ་བ་ལ་རྒྱབ་བརྟེན་པའི་སྤྱི་མགྲིན་ཐུགས་ཀའི་སྟོད་གསུམ་ལ་ཨོཾ་ཨཱཿཧཱུྃ་དཀར་དམར་མཐིང་གསུམ།   ཐུགས་ཀའི་ནང་དུ་ཟླ་
གདན་ལ་ཁཾ་ལས་རལ་གྲི་ཁཾ་མཚན་ལྗང་གུས་མཚན་པར་བསམས།  ཐུགས་ཀའི་ཁཾ་ལས་འོད་འཕྲོས།   ཕྱོགས་བཅུའི་སངས་རྒྱས་བྱང་སེམས་ཐམས་ཅད་དམ་ཚིག་རྡོ་རྗེའི་རྣམ་པར་སྤྱན་དྲངས་ཏེ་བསྟིམ།   ཡབ་
ཡུམ་གཉིས་ཀའི་སྤྱི་བོར་དོན་ཡོད་གྲུབ་པའི་དབུ་རྒྱན་རང་ཆས་སུ་ཡོད་པར་བསྒོམ།   ཐུགས་ཀའི་ཁཾ་ལས་ཡེ་ཤེས་ཀྱི་བདུད་རྩིའི་ཆུ་རྒྱུན་དཀར་པོ་བབས་པས་ཡབ་ཡུམ་གྱི་སྐུ་གང་།   སྐུ་ལས་བདུད་རྩིའི་རྒྱུན་བདག་
གི་སྤྱི་གཙུག་ནས་མར་བབས་པས་ལས་སྒྲིབ་སྤྱི་དང་ཁྱད་པར་དམ་ཚིག་ཉམས་པ་ཐམས་ཅད་ནག་ཉིལ་གྱིས་བཀྲུས་ནས་འོག་སྒོ་གཉིས་དང་རྐང་མཐིལ་ནས་ཐོན།   ལུས་ཐམས་ཅད་བདུད་རྩིས་དཀར་མེར་གྱིས་གང་
བར་བསམས་ལ།   ཨོཾ་ཨཱཿཁཾ་ཧཱུྃ་ཕཊ་སྭཱ་ཧཱ།   ཞེས་མང་དུ་བཟླས་ལ།   ཐུན་འཇོག་ཁར།   བླ་མ་ཡབ་ཡུམ་གཉིས་སྤྱི་བོ་ནས་མར་ཐིམ་པས་སྡིག་པ་ཐམས་ཅད་དག་ནས་བདག་གི་རྒྱུད་བྱིན་གྱིས་བརླབ་པར་བསམས།  
དེ་ལྟར་བདུན་འབུམ་སོགས་གྲངས་དང་དུས་དང་མཚན་མའི་བསྙེན་པ་མཐར་འདོན་པར་བྱའོ།  །ས་སྐྱའི་རྗེ་བཙུན་གྲགས་པ་རྒྱལ་མཚན་གྱི་གསུང་གི་སྙིང་པོ་བསྡུས་པའོ།  །མངྒ་ལཾ།  ༈  །གྲིབ་སེལ་སྦྱིན་

སྲེག རྫ་གསར་གཞན་དུ་ལོངས་མ་སྤྱད་པར་སོལ་མེ་བཞག  །སྲེག་རྫས་ཏིལ་ནག་འབའ་ཞིག་མདུན་དུ་བཞག  །བདག་ལྷག་པའི་ལྷར་བསྒོམས་ལ།   འབར་བའི་མེའི་ནང་དུ་ཟ་བྱེད་རྡོ་རྗེ་མཁའ་འགྲོ།   རྡོར་
དྲིལ་ཐུགས་ཀར་བསྣོལ་བའི་མཐེའུ་ཆུང་སྦྲེལ་ཞིང་སྡིགས་མཛུབ་བརྐྱང་བར་སྐད་ཅིག་གིས་གསལ།   བདག་གི་སྣ་བུག་གཉིས་ནས་ཡི་གེ་ཀཾ་ལས་སྡིག་པའི་གཟུགས་རྒྱུན་མི་འཆད་པར་བྱུང་སྟེ་ཏིལ་ལ་ཐིམ་པར་
བསམ།   ཨོཾ་སརྦ་ཌཱ་ཀི་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་ཤཱནྟིཾ་ཀུ་རུ་སྭཱ་ཧཱ།   ཞེས་བཟླ་ཞིང་།   རྡོ་རྗེ་མཁའ་འགྲོའི་ཞལ་དུ་ཐིམ་པར་བསམ།   དེས་རིགས་དྲུག་གི་སྐྱེ་གནས་ཀྱི་བག་ཆགས་མ་ལུས་པ་དག་པར་བསམ།   
གྲངས་མི་བཟུང་།   ལུས་ལས་དྲི་མ་མང་པོ་བྱུང་བ་དང་།   ཁྲུས་བྱེད་པ།   གོས་དཀར་པོ་གྱོན་པའི་རྨི་ལམ་མ་བྱུང་གི་བར་དུ་བྱ།   འདི་རྡོ་རྗེ་མཁའ་འགྲོ་ལས་ཀྱང་གསུངས།   གནས་སྦྱོང་གི་ཉམས་སྐྱེས་མ་སྐྱེས་
གཉིས་ཀས་ཐུན་མོང་དུ་བྱ་བ།   གནས་སྦྱོང་འབྱམས་པ་སོགས་དུཿཁ་གཅོད་པའི་མཆོག་ཀྱང་འདི་ཡིན་ནོ།  །ངན་སོང་གི་དུཿ ཁ་གཅོད།   ཚེ་འདས་ཀྱི་མིང་ངམ་གོས་སམ་རུས་པ་ལ་ཏིལ་བསྐོར་ཞིང་བསྲེག་ན་
དེའི་སྡིག་པ་འདག  །དག་རྟགས་ཚེ་ལྡན་བཞིན་ནོ།  །སྡིག་པ་ཆེ་བ་ལ་སྲོག་ཆགས་མང་པོ་མངོན་དུ་བྱུང་ནས་བྱེད་དུ་མི་སྟེར་བ་ཡོད།   འདི་བྱིན་རླབས་ཤིན་ཏུ་ཆེ་བས་གྲིབ་དང་གནས་སྦྱོང་འབྱམས་པ་གཉིས་ཀ་

དགོས།   དུས་གཞན་དུ་བྱས་ཀྱང་དགའ།   འདི་ཞུ་ནན་ཆེ་བ་ལ་གུད་དུ་སྟོན་ཞེས་འདུག  །ས་སྐྱའི་རྗེ་བཙུན་གྲགས་པའི་གསུང་རབ་ལས་སོ།  །དགེ།  ༈  །རྫ་གསར་སྣོད་དུ་
སོལ་མེ་དང་སྲེག་རྫས་ཏིལ་ནག་འབའ་ཞིག་བཞག་བདག་ཉིད་ལྷག་པའི་ལྷར་གསལ་ལ།  །འབར་བའི་མེ་ནང་སྐད་ཅིག་གིས།  །ཟ་བྱེད་རྡོ་རྗེ་མཁའ་འགྲོ་ནག  །རྡོར་དྲིལ་ཐུགས་ཀར་བསྣོལ་བ་ཡིས།  །
ཕྱག་གཉིས་སྡིགས་མཛུབ་མཐེའུ་ཆུང་སྤྲེལ།  །བདག་གི་སྣ་བུག་གཉིས་ནས་ནི།  །ཀཾ་ལས་སྡིག་གཟུགས་རྒྱུན་མར་བྱུང་།  །ཏིལ་ལ་ཐིམ་ཞིང་དེ་ཉིད་ལྷའི།  །གདངས་པའི་ཞལ་དུ་ཐིམ་པར་དབུལ།  །ཨོཾ་སརྦ་
ཌཱ་ཀི་ནི་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་ཤཱནྟིཾ་ཀུ་རུ་སྭཱ་ཧཱ།   ཞེས་བཟླས་མེར་བསྲེགས་སྒྲིབ་དག་བསམ།  །གྲངས་ཀྱི་ངེས་པ་མི་བཟུང་བར།  །སྡིག་སྒྲིབ་དག་པའི་རྟགས་དང་སྦྱར།  །རྡོ་རྗེ་མཁའ་འགྲོ་ལས་
གསུངས་འདི།  །ངན་སོང་རྒྱུ་དང་སྡིག་སྒྲིབ་དང་།  །ཉམས་གྲིབ་བཙོག་གྲིབ་སྦྱོང་བའི་མཆོག  །གནས་སྦྱོང་འབྱམས་སོགས་དུཿཁ་གཅོད།  །ཚེ་འདས་མིང་ངམ་རུས་པ་གོས།  །བསྐོར་ཞིང་ཏིལ་བསྲེག་དེ་སྒྲིབ་
འདག  །སྡིག་ཅན་དག་ལ་སྲོག་ཆགས་ནི།  །མང་པོས་བགྱིད་དུ་མི་སྟེར་བའོ།  །འདི་ནི་བྱིན་རླབས་ཤིན་ཏུ་ཆེ།  །ཞུ་ནན་ཆེ་བར་གུད་དུ་སྟོན།  །ཅེས་རྗེ་བཙུན་གྲགས་པས་གསུངས།   དྷཱི་མིང་ཅན་གྱིས་བསྡུས་པའོ།  །

མངྒ་ལཾ།  ༈  །སྡིག་སྦྱོང་ཟ་བྱེད་མཁའ་འགྲོའི་སྦྱིན་སྲེག་ནི།   སྤོས་ཕོར་མེ་དང་བཅས་པའི་མདུན་དུ་རྡོ་རྗེ་མཁའ་འགྲོའི་མཆོད་པ་དང་།   མཎྜལ་ལམ་མེ་ལོང་ལྟ་བུའི་སྟེང་དུ་ཏིལ་ནག་པོ་ལ་སྡིག་པའི་
གཟུགས་བྱས་པ་བཤམས།  རྡོ་རྗེ་མཁའ་འགྲོའི་བསྐྱེད་ཆོག་གི་ལས་སྔགས་ཀྱིས་བསངས་ལ།   སྭ་བྷཱ་ཝས་སྦྱངས།   སྟོང་པའི་ངང་ལས་ཧཱུྃ་ལས་ཞི་བའི་ཐབ་ཁུང་དཀར་པོ་ཟླུམ་པོ་ཁ་ཁྱེར་ལ་རྡོ་རྗེའི་ཕྲེང་བས་
བསྐོར་བའི་ནང་དུ་ཛྭ་ལ་རཾ།   ཞེས་ཡེ་ཤེས་ཀྱི་མེ་སྦར་བའི་དབུས་སུ་པཾ་ལས་པདྨ།   རཾ་ལས་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་རྡོ་རྗེ་མཁའ་འགྲོ་སྐུ་མདོག་ནག་པོ་ཞལ་གཅིག་ཕྱག་གཉིས་ཐུགས་
ཀར་ཧཱུྃ་མཛད་ཀྱི་ཕྱག་རྒྱས་རྡོར་དྲིལ་འཛིན་པ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།   ཞབས་གཡོན་བརྐྱང་གི་སྟབས་ཀྱིས་བཞུགས་ཤིང་ཞལ་རབ་ཏུ་གདངས་པར་གྱུར་པའི་སྤྱི་བོར་ཨོཾ།   མགྲིན་པར་ཨཱཿ 
ཐུགས་ཀར་ཧཱུྃ།   ཐུགས་ཀའི་ཧཱུྃ་ལས་འོད་ཟེར་འཕྲོས་པས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས།   ཛཿཧཱུྃ་བྃ་ཧོཿ གཉིས་སུ་མེད་པར་གྱུར།   ཨོཾ་བཛྲ་ཌཱ་ཀི་ནི་ཨརྒྷཾ་སོགས་ཀྱིས་མཆོད།   མི་བསྐྱོད་
རྡོ་རྗེ་ཡེ་ཤེས་ཆེ།  །རྡོ་རྗེ་དབྱིངས་ནི་མཁས་པ་ཆེ།  །རྡོ་རྗེ་གསུམ་མཆོག་དཀྱིལ་འཁོར་གསུམ།  །རྡོ་རྗེ་མཁའ་འགྲོར་ཕྱག་འཚལ་བསྟོད།  །ཅེས་པས་བསྟོད།   དམིགས་ཡུལ་རྣམས་ཀྱི་རྐང་མཐིལ་གཉིས་སུ་རླུང་
གི་དཀྱིལ་འཁོར་ལྟེ་བར་ཡེ་ཤེས་ཀྱི་མེ་འབར་བ།   སྙིང་གར་སྡིག་པའི་ས་བོན་པཾ་ནག་པོ་ལ་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་འདུས།   ལྟེ་བའི་ཡེ་ཤེས་ཀྱི་མེ་འབར་བའི་འོད་ཟེར་
གྱིས་སྙིང་གའི་པཾ་དེད་ནས་སྡིག་པ་ར་ཅན་གྱི་རྣམ་པར་གྱུར་ནས་ཏིལ་ནག་པོ་ལ་སྡིག་པའི་གཟུགས་བྱས་པ་ལ་ཐིམ་པར་གྱུར་པར་བསམས་ཏེ།   མཛུབ་མོ་དང་མཐེ་བོའི་དབུས་སུ་ཧཱུྃ་བསམས་ལ།   དེས་སྡིག་པའི་
གཟུགས་ལས་བཅད་དེ་ཁྲོ་བོའི་ཞལ་དུ་ཕུལ་ནས་གསོལ་བར་མོས་ཏེ།   ཨོཾ་བཛྲ་ཌཱ་ཀི་ཁ་ཁ་ཁཱ་ཧི་ཁཱ་ཧི་སརྦ་པཱ་པ་ད་ཧ་ན་བྷསྨིཾ་ཀུ་རུ་སྭཱ་ཧཱ།   དམིགས་ཡུལ་མོའི་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སྭཱ་ཧཱ།   ཞེས་བཟླས་ཤིང་
ཏིལ་མེ་ལ་བསྲེགས་པས་སྡིག་པ་དག་པར་བསམ།   སླར་ཡང་མཆོད་བསྟོད་བྱས་ཏེ།   ཨོཾ་བཛྲ་མུཿ ཡེ་ཤེས་པ་རང་བཞིན་གྱི་གནས་སུ་གཤེགས།   དམ་ཚིག་པ་བདག་ཉིད་ལ་ཐིམ་པའམ་མེ་འབར་བའི་རྣམ་
པར་གྱུར་པར་བསམ།   དེ་ལྟར་རྡོ་རྗེ་མཁའ་འགྲོའི་སྐྱེད་ཆོག་རྗེ་འདུལ་བ་འཛིན་པའི་ཊཱིཀ་ཆེན་དང་ཕྱི་མའི་རྒྱུད་དོན་གསལ་བ་ལས་བྱུང་བའོ།  །མངྒ་ལཾ།  ༈  ། སྒྲུབ་ཐབས་སྣ་ཚོགས་བཞུགས་སོ།  །
ཤེས་རབ་ཕར་ཕྱིན་མའི་སྒྲུབ་ཐབས་ནི།   སངས་རྒྱས་ཆོས་དང་ཚོགས་མཆོག་ལ།  །བྱང་ཆུབ་བར་དུ་སྐྱབས་སུ་མཆི།  །རང་གཞན་དོན་ནི་རབ་བསྒྲུབ་ཕྱིར།  །བྱང་ཆུབ་སེམས་ནི་བསྐྱེད་པར་བགྱི།  །ཞེས་སྐྱབས་

སེམས་དང་།   སེམས་ཅན་བདེ་དང་ལྡན་གྱུར་ཅིག  །སྡུག་བསྔལ་ཀུན་དང་བྲལ་བར་ཤོག  །བདེ་དང་རྟག་ཏུ་མི་འབྲལ་ཞིང་།  །ཆོས་ཀུན་མཉམ་ཉིད་རྟོགས་པར་ཤོག  །ཅེས་ཚད་མེད་བཞི་བསྒོམས་ལ།  
སྭ་བྷཱ་ཝས་སྦྱངས།   སྟོང་པའི་ངང་ལས་པད་ཟླའི་སྟེང་།  །རང་ཉིད་ཤེས་རབ་ཕར་ཕྱིན་ནི།  །ཞལ་གཅིག་ཕྱག་གཉིས་སྐུ་མདོག་དཀར།  །ཕྱག་གཡས་མཆོག་སྦྱིན་པད་དཀར་དང་།  །གཡོན་པས་ཤེར་ཕྱིན་
གླེགས་བམ་བསྣམས།  །རྡོ་རྗེའི་སྐྱིལ་ཀྲུང་རྒྱན་ཀུན་ལྡན།  །ལྟེ་བར་ཟླ་བ་ལ་གནས་པའི།  །ས་བོན་ཨོཾ་གྱི་ཡི་གེ་ལས།  །འོད་འཕྲོས་ཡེ་ཤེས་སྤྱན་དྲངས་བསྟིམ།  །དེའི་གསལ་སྣང་ལ་སེམས་བཟུང་སྟེ།   ཨོཾ་ཧཱུྃ་
པི་ཙུ་པི་ཙུ་པྲཛྙཱ་ཝརྡྷ་ནི།   ཛྭ་ལ་ཛྭ་ལ་མེ་དྷ་ཝརྡྷ་ནི།  དྷི་རི་དྷི་རི་བུདྡྷི་ཝརྡྷ་ནི་སྭཱ་ཧཱ།   ཤེས་རབ་འཕེལ་བའི་གཟུངས་ཐམས་ཅད་ཀྱི་རྒྱལ་པོ་འདིའི་ཚིག་འབྲུ་གཅིག་ཐོས་པ་ན་ཡང་ཚེ་འདིར་ཤེས་རབ་ཆེན་པོར་འགྱུར་བ་
སོགས་བསྔགས་པ་ཚད་མེད་ཅིང་མདོ་རྒྱུད་དུ་མར་གསུངས་པ་འདི་ཉིད་ཤེར་ཕྱིན་མའི་སྔགས་སུའང་འགྱུར་པས་ཅི་ནུས་བཟླའོ།  །ཉེ་སྙིང་།   ཨོཾ་པྲཛྙེ་མ་ཧཱ་པྲཛྙེ་ཧཱུྃ་སྭཱ་ཧཱ།   ཞེས་པའང་ཅི་རིགས་བཟླ།   མཐར་སྤྲོ་ན་
མཎྜལ་འབུལ་བ་སོགས་དང་ཤེར་ཕྱིན་གྱི་མདོ་ཅི་རིགས་བཀླག ལྷར་སྣང་མི་དམིགས་པར་བསམས་ལ།   སླར་ལྷའི་ང་རྒྱལ་གྱིས།   དགེ་བ་འདི་ཡིས་མྱུར་དུ་བདག  །ཤེས་རབ་ཕར་ཕྱིན་འགྲུབ་གྱུར་ནས་སོགས་

བསྔོ་སྨོན་དང་བཀྲ་ཤིས་ཀྱི་ཚིགས་བཅད་ཅི་རིགས་བརྗོད་པར་བྱའོ།  །ཞེས་པའང་མི་ཕམ་འཇམ་དཔལ་དགྱེས་པས་སྤེལ་བ་མངྒ་ལཾ།  ༈  །རྨ་བྱ་ཆེན་མོའི་སྒོམ་བཟླས་འདོད་པས།   
སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང་ནས།   ཨཱཿ རང་བཞིན་འོད་གསལ་སྟོང་པ་ཆེན་པོའི་ངང་།  །སྣ་ཚོགས་པདྨ་ཟླ་སྟེང་མཱཾཿལྗང་ལས།  །འོད་འཕྲོས་དོན་གཉིས་བྱས་ཏེ་ཚུར་འདུས་པས།  །རང་
ཉིད་སྐད་ཅིག་རིག་པའི་རྒྱལ་མོ་ནི།  །རྨ་བྱ་ཆེན་མོ་ཞལ་གཅིག་ཕྱག་གཉིས་པ།  །མ་རྒད་མདོག་ཅན་ཕྱག་གཡས་མཆོག་སྦྱིན་ཅན།  །གཡོན་པས་རྨ་བྱའི་མདངས་སྒྲོ་ལེགས་པར་བསྣམས།  །ཞབས་གཉིས་ཕྱེད་
སྐྱིལ་དར་དང་རིན་ཆེན་བརྒྱན།  །རབ་དཀར་འོད་ཟེར་འབར་བའི་ཀློང་ན་བཞུགས།  །གནས་གསུམ་ཡི་གེའི་འོད་ཀྱིས་རང་འདྲའི་ལྷ།  །སྤྱན་དྲངས་དམ་ཡེ་གཉིས་སུ་མེད་པ་ལ།  །ཡེ་ཤེས་ལྔ་ལྡན་རིགས་ལྔས་
དབང་བསྐུར་ནས།  །རིགས་བདག་དོན་ཡོད་གྲུབ་པས་དབུར་བརྒྱན་པའི།  །ཐུགས་དབུས་ཟླ་སྟེང་མཱཾ་མཐར་སྔགས་ཀྱིས་བསྐོར།  །བདུད་རྩིའི་འོད་ཟེར་དཀར་པོ་མཁའ་ཁྱབ་འཕྲོས།  །བརྟན་གཡོའི་དུག་གཞིལ་
དྭངས་བཅུད་རང་ལ་ཐིམ།  །ཨོཾ་ཨཱཿམ་ཧཱ་མ་ཡཱུ་རི་བིདྱ་རཛྙཱི་ཧཱུྃ་ཧཱུྃ་ཕཊ།   རིག་སྔགས་རྒྱལ་པོ་ཡི་གེ་བཅུ་བཞི་པ།  །འབུམ་ཕྲག་བཅུ་བཞིའི་གྲངས་ཀྱི་བཟླས་པས་འགྲུབ།  །བརྟན་གཡོའི་དྭངས་མ་བཅུ་བཞི་དབང་

གྱུར་ནས།  །མངོན་མཐོ་ངེས་ལེགས་ཡོན་ཏན་བཅུ་བཞི་འགྲུབ།  །ཅེས་ལྷུན་གྲུབ་སྟེང་དུ་ཤིང་རྟ་རྒྱལ་ཟླའི་ཡར་ཚེས་དགུ་ལ་འཇམ་དཔལ་དགྱེས་པས་བྲིས་པ་དགེའོ།  །མངྒ་ལཾ།  ༈  །རྒྱལ་མཚན་
རྩེ་མོའི་དཔུང་རྒྱན་གྱི་སྒོམ་བཟླས་བྱ་བར་འདོད་པས།   སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང་ལ།   སྟོང་ལས་ཟླ་ཉི་ཁ་སྦྱོར་དྷྭཾ་སེར་ལས།   འོད་འཕྲོས་དོན་བྱས་ཚུར་འདུས་ལྷར་གྱུར་ཏེ།  །སེར་མོ་
ཡིད་འོང་ཞལ་བཞི་ཕྱག་བཞི་མ།  །རྩ་ཞལ་གསེར་མདོག་གཡས་དཀར་གཡོན་དམར་ཞིང་།  །སྟེང་ཞལ་འཇིགས་ལ་རྔམས་པ་དུ་བའི་མདོག  །ཞལ་ཀུན་ཁྲོ་བའི་སྤྱན་གསུམ་དམར་ཟླུམ་མཛེས།  །རལ་པ་གྱེན་
བརྫེས་ཐོད་སྐམ་ལྔ་ཡིས་བརྒྱན།  །གཡས་གཉིས་རལ་གྲི་གདེངས་ཤིང་འཁོར་ལོ་འཛིན།  །གཡོན་པས་སྡིགས་མཛུབ་དང་བཅས་ཞགས་པ་ནག  །རྡོ་རྗེས་མཚན་པས་གཏུན་ཤིང་དཀར་པོ་བསྣམས།  །མཐིང་
མདོག་ན་བཟའ་རིན་ཆེན་རྒྱན་ཆས་རྫོགས།  །ལྟོ་བ་འཕྱང་ཚུལ་གཡོན་ཕྱོགས་ཁ་ཊྭཱྃ་དཀར།  །འཁྱུད་པའི་ཉམས་ཀྱིས་པད་ཉིར་གཡོན་བརྐྱངས་བཞུགས།  །གནས་གསུམ་ཡི་གེས་ཡེ་ཤེས་སྤྱན་དྲངས་བསྟིམ།  །རིགས་
ལྔས་དབང་བསྐུར་མི་བསྐྱོད་དབུར་བརྒྱན་པའི།  །ཐུགས་ཀར་ཟླ་སྟེང་དྷྭཾ་ཡིག་སྔགས་ཕྲེང་ལས།  །མཁའ་ཁྱབ་འོད་འཕྲོས་འཕགས་མཆོད་འགྲོ་སྒྲིབ་སྦྱང་།  །སྲིད་ཞིའི་གཟི་བརྗིད་སྤོབས་པ་སྟོབས་ཀུན་བསྡུས།  །

བདག་ཐིམ་ཕྱོགས་ལས་རྣམ་རྒྱལ་མཐུ་ཐོབ་བསམ།  །ཨོཾ་བྷ་ག་ཝ་ཏི་དྷྭ་ཛ་ཀྲ་ཀེ་ཡཱུ་ར་པ་ར་སཻནྱ་བི་དྷྭནྶ་ན་ཀྲཱ་ས་སཻནྱ་པ་རི་ལ་ནི་ཨུ་ལུ་ཀཱ་མུ་ཁི་ཁ་ཁ་ཁཱ་ཧི་ཁཱ་ཧི།   པ་ར་སཻནྱ་མ་ཨ་ནནྟ་བྷུ་ཛེ་ཨ་་་
ནནྟ་མུ་ཁེ་པྲ་ཧ་ར་པྲ་ཧ་ར་ཧཱུྃ་ཕཊ་ཕཊ་སྭཱ་ཧཱ།   རིག་སྔགས་དམ་པ་འདི་ཉིད་གང་འགྲུབ་བཟླ།   སྐབས་སུ་དྲག་མོར་བསྒོམ་ན།   རང་ཐུགས་དྷྭཾ་ཡིག་འབར་བའི་འོད་ཀྱིས་ནི།  །རྒྱལ་མཚན་རྩེ་མོའི་དཔུང་རྒྱན་དྲག་
མོའི་སྐུར།  །གནས་གྱུར་རྡོ་རྗེ་རོ་ལངས་མཐིང་ནག་སྐུ།  །ཞལ་བཞི་མཐིང་ག་ཕྱག་བརྒྱད་གཡས་བཞི་ན།  །རལ་གྲི་གཏུན་ཤིང་འཁོར་ལོ་མདའ་བསྣམས་ཤིང་།  །གཡོན་བཞི་རྩེ་གསུམ་ཞགས་པ་གཞུ་སྡིགས་
མཛུབ།  །ཞབས་བཞིས་བདུད་བཞི་མནན་ཅིང་ཁྲོ་བོ་ཡི།  །རྒྱན་དང་ཆ་ལུགས་ན་བཟའ་ཡོངས་སུ་རྫོགས།  །བ་སྤུ་ཀུན་ལས་འོད་ཟེར་རབ་འཕྲོས་པས།  །བདེ་གཤེགས་ཀུན་མཉེས་མིང་པོ་གསུམ་གྱི་བདག  །བསྐུལ་
བས་གདུག་པ་ཐམས་ཅད་ཚར་བཅད་གྱུར།  །གོང་གི་གསང་སྔགས་ཅི་ཙམ་ནུས་པ་བཟླ།  །དེས་ནི་བགེགས་རྣམས་ཉམས་ཤིང་གཡུལ་ལས་རྒྱལ།  །གཟི་བརྗིད་སྤོབས་པ་སྟོབས་འཕེལ་དོན་ཀུན་འགྲུབ།  །འཇིགས་
མེད་ཕྱོགས་ལས་རྣམ་རྒྱལ་མཐུ་ཐོབ་འགྱུར།  །ཤིང་རྟ་རྒྱལ་ཟླའི་དགའ་བ་གསུམ་པར་ལྷུན་གྲུབ་སྟེང་དུ་མི་ཕམ་རྣམ་པར་རྒྱལ་བས་བཀོད་པ་དགེ་ཞིང་བཀྲ་ཤིས་པར་གྱུར་ཅིག།  ༈  །།སོར་འབྲང་

མའི་སྒོམ་བཟླས་བྱ་བར་འདོད་པས།  སྐྱབས་སེམས་སོགས་སྔོན་དུ་བཏང་ལ།  སྟོང་པའི་ངང་ལས་སྣ་ཚོགས་པད་ཟླའི་སྟེང་།  པྲྃ་ཡིག་དཀར་པོའི་འོད་ཟེར་འཕྲོ་འདུ་ལས།  །རང་ཉིད་སོ་སོར་འབྲང་མ་སྐུ་
མདོག་དཀར།  ཞལ་གཅིག་ཕྱག་གཉིས་རལ་གྲི་འཁོར་ལོ་འཛིན།  །སྒེག་འཛུམ་དར་དང་རིན་ཆེན་རྒྱན་ཆས་རྫོགས།  །ཞབས་གཉིས་ཟླུམ་པོའི་སྟབས་ཀྱིས་བཞུགས་པ་ཡི།  །གནས་གསུམ་ཡི་གེས་ཡེ་ཤེས་
སྤྱན་དྲངས་བསྟིམ།  །རིགས་ལྔས་དབང་བསྐུར་རྣམ་སྣང་དབུར་བརྒྱན་པའི།  །ཐུགས་ཀར་ཟླ་སྟེང་པྲྃ་ཡིག་སྔགས་ཕྲད་ལས།  །འོད་འཕྲོས་འཕགས་མཆོད་སེམས་ཅན་སྒྲིམ་པ་སྦྱངས།  །འཁོར་འདས་ལམ་
གྱི་དགེ་མཚན་དཔལ་ཡོན་ཀུན།  །འོད་ཟེར་བདུད་རྩིའི་རྣམ་པས་རང་ལ་ཐིམ།  །ཨོཾ་མ་ཎི་དྷཱ་རི་བཛྲཱི་ཎི་མ་ཧཱ་པྲ་ཏི་ས་རེ་ཧཱུྃ་ཧཱུྃ་ཕཌ།  གསང་སྔགས་རྒྱལ་པོ་འདི་ཉིད་བཟླ།  །ཐུན་གྱི་མཐར།  ལྷ་མོའི་མཁའ་ལས་
འཇམ་དཔལ་དཔག་མེད་འཕྲོས།  །ཕྱོགས་བཅུའི་སེམས་ཅན་ཀུན་གྱི་དོན་བྱས་བསམ།  །སླར་ཡང་རིག་སྔགས་ཅི་རིགས་བཟླས་པ་ཡིས།  །གདོན་སོགས་བར་ཆད་གང་གིས་མི་ཚུགས་ཤིང་།  །བུ་ནོར་མངའ་
ཐང་དཔལ་དང་འབྱོར་པའི་མཚོ།  །ཡང་ངོའི་ཟླ་བ་བཞིན་དུ་རྒྱས་པར་འགྱུར།  །ལྷུན་གྲུབ་སྟེང་དུ་རྟ་ལོར་དྷཱིས་བྲིས་དགེ།  ༈   །།གདུགས་དཀར་མོ་བསྒྲུབ་བར་འདོད་པས།  རང་བཞིན་འོད་གསལ་

སྟོང་པ་ཆེན་པོ་ལས།  །སྐད་ཅིག་དྲན་རྫོགས་ཕྱིར་ཟློག་ཆེན་མོའི་སྐུ།  །དཀར་གསལ་ཕྱག་གཉིས་མཆོག་སྦྱིན་གདུགས་དཀར་བསྣམས།  །དར་དང་རིན་ཆེན་རྒྱན་ཆས་ཡོངས་སུ་རྫོགས།  །
རྡོ་རྗེའི་སྐྱིལ་ཀྲུང་རྣམ་སྣང་དབུ་རྒྱན་ཅན།  །མེ་དཔུང་ཀློང་བཞུགས་ཕོ་ཉའི་སྤྲིན་སྤྲོ་ཞིང་།  །རྒྱལ་བས་དབང་བསྐུར་སེམས་དཔའི་ཚོགས་ཀྱིས་བཀུར།  །འཇིག་རྟེན་སྐྱོང་བ་རྣམས་ཀྱིས་མངོན་མཆོད་པའི།  །  
ཐུགས་ཀར་ཟླ་སྟེང་ཨོཾ་ཡིག་སྔགས་ཕྲེང་གི།    འོད་ཀྱིས་དོན་གཉིས་བྱས་ཤིང་ཁྱད་པར་དུ།  །ནད་གདོན་བྱད་སྟེམས་འཇིགས་དང་ཉེར་འཚེ་ཀུན།  །སྲུང་བཟློག་ཞི་བའི་ཕྲིན་ལས་མཛད་པར་གྱུར།  །ཨོཾ་སརྦ་
ཏ་ཏཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ།    ཨོཾ་མ་མ་ཧཱུྃ་ནི་སྭཱ་ཧཱ།    རིག་སྔགས་འདི་བཟླས་མི་མཐུན་ཕྱོགས་ཀུན་ཞི།  །གཞན་གྱིས་མི་ཐུབ་ཕྱིར་ཟློག་ཆེན་མོར་གྲགས།  །ལྷུན་གྲུབ་སྟེང་དུ་རྟ་ལོར་དྷཱིས་བྲིས་དགེ།  །།   
༄༅།  །འོད་ཟེར་ཅན་མ་ནི།    སྟོང་པའི་ངང་ལས་པདྨ་ཟླ་བའི་སྟེང་།  །མཱཾ་ལས་མྱ་ངན་མེད་པའི་འོད་ཟེར་ཅན།  །གསེར་མདོག་ཕྱག་གཡས་མཆོག་སྦྱིན་ཕྱག་རྒྱ་དང་།  །གཡོན་པས་མྱ་ངན་མེད་པའི་ལྗོན་
ཤིང་བསྣམས།  །དར་དང་རིན་ཆེན་རྒྱན་ཅས་ཡོངས་སུ་རྫོགས།  །ཞབས་གཉིས་ཕྱེད་སྐྱིལ་པད་ཟླའི་གདན་ལ་བཞུགས།  །ཐུགས་ཀར་ཟླ་སྟེང་མཱཾ་ལ་སྔགས་ཀྱིས་བསྐོར།  །འོད་འཕྲོས་ཞི་དང་སྲུང་སོགས་ལས་

ཀུན་འགྲུབ།  །ཨོཾ་མཱ་རི་ཙྱཻ་སྭཱ་ཧཱ།    གཞན་གྱིས་མི་ཐུབ་ཞི་དང་སྲུང་བ་དང་།  །ཕ་རོལ་ཕྱོགས་ལས་རྒྱལ་བའི་མཐུ་གྲུབ་འགྱུར།  །མི་ཕམ་པས་སོ།  ༈  །རིགས་བྱེད་མ་ནི།    སྟོང་པའི་ངང་ལས་པད་ཉི་རོ་
གདན་སྟེང་།  །ཧྲཱིཿལས་རིགས་བྱེད་དབང་མོ་སྐུ་མདོག་དམར།  །ཞལ་གཅིག་ཕྱག་བཞི་ཡིད་འཕྲོག་གཞོན་འཛུམ་ཁྲོ།  །དང་པོའི་ཕྱག་གཉིས་ཨུཏྤལ་མདའ་གཞུ་འགེངས།  །ཐ་མའི་ཕྱག་གཉིས་ལྕགས་ཀྱུ་
ཞགས་པ་བསྣམས།  །སྤྱན་གསུམ་དམར་ཟླུམ་དབུ་སྐྲ་དམར་སེར་བརྫེས།  །ཐོད་སྐམ་ལྔས་བརྒྱན་ཐོད་རློན་དོ་ཤལ་འཕྱང་།  །རུས་པའི་རྒྱན་དང་དར་དཔྱངས་སྟག་ཤམས་སྤྲས།  །གཡས་བརྐྱང་བསྐུམ་གར་
སྟབས་ཉི་མའི་རྒྱབ་ཡོལ་ཅན།  །འོད་དམར་ཀློང་བཞུགས་སྲིད་ཞིའི་དྭངས་བཅུད་འགུགས།  །གནས་གསུམ་ཡི་གེས་ཡེ་ཤེས་སྤྱན་དྲངས་བསྟིམ།  །རིགས་ལྔས་དབང་བསྐུར་སྣང་མཐས་དབུར་བརྒྱན་པའི།  །
ཐུགས་དབུས་ཉི་སྟེང་ཧྲཱིཿལ་སྔགས་ཀྱིས་བསྐོར།  །འོད་འཕྲོས་སྲིད་ཞིའི་ཕུན་ཚོགས་དབང་བསྡུས་གྱུར།  །ཨོཾ་ཀུ་རུ་ཀུལླེ་ཧྲཱིཿསྭཱ་ཧཱ།    གང་ཞིག་དྲན་དང་བཟླས་པ་ཙམ་གྱིས་ཀྱང་།  །འཇིག་རྟེན་གསུམ་པོ་དབང་
དུ་བྱེད་པའོ།  །མི་ཕམ་པས་སོ།  ༈  །བདུད་རྩི་ཐབས་སྦྱོར་སྒྲུབ་ན།    སྟོང་པའི་ངང་ལས་པད་ཉི་ལོག་འདྲེན་སྟེང་།  །ཧཱུྃ་ལས་ཁྲོ་བོ་བདུད་རྩི་འཁྱིལ་པ་ནི།  །ལྗང་སྔོན་རྡོ་རྗེ་དགྲ་སྟཱ་ཞགས་པ་

བསྣམས།  །ཁྲོ་བོའི་ཆས་རྫོགས་ཞབས་གཉིས་བརྐྱང་བསྐུམ་བཞུགས།  །ཡེ་ཤེས་མེ་དཔུང་འབར་བའི་དབུས་ན་འགྱིང་།  །ཐུགས་ཀར་ཉི་སྟེང་ཧཱུྃ་ལ་སྔགས་ཀྱིས་བསྐོར།  །བགེགས་
རྣམས་ཚར་བཅད་དོན་གཉིས་ལྷུན་གྲུབ་གྱུར།  །ཨོཾ་ཨ་མྲྀ་ཏེ་ཧཱུྃ་ཕཊ།    དྲན་པ་ཙམ་གྱིས་བགེགས་ཀུན་མཐར་བྱེད་ཅིང་།    དངོས་གྲུབ་ཀུན་མཆོག་ཡིད་བཞིན་སྩོལ་བའོ།  །མི་ཕམ་རྡོ་རྗེས་སྤེལ་བ་དགེ།    
༄༅།  །སྒྲོལ་མ་དཀར་མོ་ཡིད་བཞིན་འཁོར་ལོའི་སྒྲུབ་ཐབས་བཞུགས་སོ།  །སྐྱབས་སེམས་བྱ་ཞིང་ཤུ་ནྱས་སྦྱང་།  །སྟོང་པའི་ངང་ལས་ས་བོན་ཏཱཾ་ལས།  །པདྨ་དཀར་པོའི་དབུས་གནས་པ།  །ཟླ་བའི་གཟུགས་
ཀྱི་གདན་སྟེང་དུ།  །རང་ཉིད་རྗེ་བཙུན་སྒྲོལ་མ་ནི།  །རྡོ་རྗེའི་སྐྱིལ་ཀྲུང་རབ་བཅིངས་ཤིང་།  །མཆོག་སྦྱིན་ཨུཏྤལ་འཛིན་པ་མོ།  །སྟོན་ཟླའི་འོད་ལྟར་དཀར་བའི་མདོག །ཟླ་བ་ལ་ནི་རྒྱབ་བརྟེན་པ།  །རྒྱན་
རྣམས་ཐམས་ཅད་ཡོངས་སུ་རྫོགས།  །བཅུ་དྲུག་ལོ་ལོན་སྐུ་མངའ་བའོ།  །རྫོགས་སངས་རྒྱས་ཀུན་དེ་ཡི་སྲས།  །ཡུམ་གྱུར་འདོད་པའི་གཟུགས་འཛིན་མ།  །དེ་ཡི་སྙིང་གར་ཟླ་བ་ཡི།  འཁོར་ལོ་རྩིབས་
བརྒྱད་དག་གི་དབུས།  །རང་འདྲའི་ཡེ་ཤེས་སེམས་མ་ནི།  །དཀར་མདངས་འཕགས་མ་སྒྲོལ་མ་བསྒོམ།  །རྩིབས་བརྒྱད་ལ་ནི་ཡི་གེ་བརྒྱད།  །ཨོཾ་དང་ཧཱ་ཡི་ཡི་གེའི་དབུས།  །བསྒྲུབ་བྱའི་མིང་ལྡན་ལྟེ་བར་

བསྒོམ།  །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ།  གསང་སྔགས་ཡི་གེ་བཅུ་པ་བཟླ།  །ཚངས་དབང་ཁྱབ་འཇུག་ཟླ་བ་ཉི།  །དྲག་པོ་ཕྱོགས་སྐྱོང་འདོད་པའི་ལྷས།  །སྤུ་ཡི་རྩེ་ཡང་བསྐྱོད་མི་ནུས།  །འཆི་བ་ལས་རྒྱལ་
སྒྲོལ་མ་བཞིན།  །གཉེར་མ་སྐྲ་དཀར་སྐལ་ངན་དང་།  །ནད་དང་དབུལ་ཕོངས་ཉམས་པར་བྱེད།  །སེང་གེ་ལ་སོགས་འཇིགས་ཆེན་བརྒྱད།  །སྡུག་བསྔལ་ཚོགས་རྣམས་སེལ་བར་བྱེད།  །བཟའ་དང་བཏུང་
བ་གོས་དང་ནི།  །ཁང་བཟང་རིན་ཆེན་ལྡན་མི་སློད།  །རལ་གྲི་མིག་སྨན་རྐང་བྱུག་དང་།  །བུམ་པ་བཟང་སོགས་དངོས་གྲུབ་འགྱུར།  །སྙན་ངག་རྩོད་དང་མི་བརྗེད་དང་།  །ཤེས་རབ་གཅིག་ཏུ་དྲི་མ་མེད།  །
འདོད་པ་གཞན་ཡང་སྒྲུབ་བྱེད་པ།  །འཁོར་ལོ་འདི་ལས་རབ་ཏུ་འབྱུང་།  །ཞེས་དགྲ་དབང་གྲགས་པའི་རྒྱ་གཞུང་ནས་བཏུས་ཏེ་དྷཱིས་སྦྱར་བ་དགེ།  ༈  །།ཕྱག་རྡོར་སྒྲུབ་ཐབས་ནི།  སྔོན་འགྲོ་
དང་རྗེས་སྤྱི་དང་འདྲ།  དངོས་གཞི།  སྟོང་པའི་ངང་ལས་པད་ཉིའི་སྟེང་།  །ཧཱུྃ་ལས་བྱུང་བའི་རྡོ་རྗེ་འཛིན།  །ཨུཏྤལ་མཐིང་གའི་མདོག་ལྟ་བུ།  །ཡུད་ཙམ་འཛུམ་ལ་མཆེ་བ་ནི།  །ཅུང་ཟད་གཙིགས་པ་
ཁྲོ་བའི་ཉམས།  །གཡས་ཀྱི་ཕྱག་ན་རྡོ་རྗེ་གསོར།  །མེ་ཏོག་གཞུ་དང་མདའ་ལྔ་གཡོན།  །ཁྲ་བོའི་སྟོད་གོས་ཀོ་རློན་གྱི།  །སྨད་གཡོགས་དར་དང་རིན་པོ་ཆེའི།  །རྒྱན་རྣམས་ཀུན་གྱིས་ལེགས་པར་སྤྲས།  །

དབུ་ལ་དེ་བཞིན་གཤེགས་པས་བརྒྱན།  །གཡས་བསྐུམ་ཨུ་མའི་ནུ་མར་འཚིར།  །གཡོན་བརྐྱང་ལྷ་ཆེན་འདོན་གཡོན་མནན།  །ཡེ་ཤེས་འོད་ཟེར་ཀུན་ནས་འཕྲོ།  །ཐུགས་ཀར་ཉི་སྟེང་ཧཱུྃ་
ཡིག་ལ།  །སྔགས་ཕྲེང་བསྐོར་ལས་འོད་ཟེར་འཕྲོས།  །འཕགས་མཆོད་སེམས་ཅན་སྒྲིབ་པ་སྦྱང་།  །བྱིན་བས་དངོས་གྲུབ་དྭངས་བཅུད་བསྡུས།  །ཚུར་འདུས་རང་ལ་ཐིམ་པར་བསམ།  །ཊཀྐི་ཧཱུྃ་ཛཿཞེས་སྙིང་
པོ་བརྗོད་པ་ཙམ་གྱིས་རྡོ་རྗེའི་རི་ལྟར་མི་གཡོ་བའི་དེ་བཞིན་གཤེགས་པ་ཐམས་ཅད་ཀྱང་བསྐྱོད་ཅིང་འདྲེན་ན་སེམས་ཅན་གཞན་ལྟ་ཅི་སྨོས།  གང་དྲན་པ་ཙམ་གྱིས་འཇིགས་པ་ཐམས་ཅད་ལས་གྲོལ་བ་དང་།  བརྗོད་
པ་ཙམ་གྱིས་མཚམས་མེད་པ་ཐམས་ཅད་ལྷག་མེད་དུ་བྱང་བ་དང་།  ཐམས་ཅད་ལས་སྲུང་བ་དང་།  ཕྱག་ན་རྡོ་རྗེས་འདོད་པའི་དོན་ཐམས་ཅད་ཀྱི་མཆོག་ཇི་འདོད་སྩོལ་ཞིང་རྟག་པར་རྗེས་སུ་འབྲངས་ནས་གྲུབ་པ་
ཐམས་ཅད་མངོན་དུ་བསྩལ་བར་མཛད་དོ།  །འདི་བསྒྲུབ་ན་བཅོམ་ལྡན་སེམས་དཔའི་མཆོག་འདོད་པའི་ཁྲོ་བོ་བཅས་གྲུབ་པར་འགྱུར་ཞིང་།  སྙིང་པོ་འདི་བདག་ཉིད་ཆེ་བ་སྟེ།  ཊཀྐི་ཞེས་བྱ་བ་འདོད་པའོ།  །ཧཱུྃ་ཞེས་བྱ་
བ་ནི་ཁྲོ་བོའོ།  །དེ་གཉིས་དགུག་པའི་ཛཿཞེས་བྱ།  དེ་བཟླས་པས་སེམས་ཅན་ཐམས་ཅད་ཀྱི་སྙིང་དུ་སྡུག་པ་སོགས་སུ་འགྱུར་ལ།  དེའི་སྙིང་ལས་རྡོ་རྗེ་འབྱུང་ཞིང་སེམས་ཅན་ཐམས་ཅད་ཀྱིས་མི་སོད་པ་མི་ཚུགས་པ་

རྡོ་རྗེའི་ལུས་སུ་འགྱུར་བ་དང་ལན་གཅིག་བཟླས་པས་འགྲུབ་པར་གསུངས་ཏེ།  འདིའི་ལས་ཀྱི་ཚོགས་ཤིན་ཏུ་མང་པོ་དག་འཇིག་རྟེན་གསུམ་ལས་རྣམ་པར་རྒྱལ་བའི་རྟོགས་པ་དང་།  རིག་པ་མཆོག་གི་རྒྱུད་
སོགས་ལས་བསྟན་ཏོ།  །རྒྱུད་གཞན་ན་སྔགས་འདི་ཉིད་ཁྲོ་བོ་འདོད་པའི་རྒྱལ་པོའི་སྔགས་སུའང་གསུངས་ལ།  དགུག་པའི་གསང་སྔགས་ཀྱི་རྒྱལ་པོ་དངོས་གྲུབ་ཐམས་ཅད་ཡིད་བཞིན་དུ་སྩོལ་བ་ཕྱག་ན་རྡོ་རྗེའི་སྙིང་
པོ་དམ་པའོ།  །ཞེས་པའང་མི་ཕམ་འཇམ་དཔལ་རྡོ་རྗེས་སྤེལ་བ་དགེ།  ༈  །།ཕྱག་རྡོར་བདག་བསྐྱེད་བཞུགས།  སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང་།  སྭ་བྷཱ་ཝས་སྟོང་པར་སྦྱངས་
ལ།  སྟོང་པའི་ངང་ལས་པདྨ་ཟླ་བའི་སྟེང་།  །བདག་ཉིད་ཕྱག་ན་རྡོ་རྗེ་ནམ་མཁའི་མདོག །ཕྱག་གཡས་རྡོ་རྗེ་གཡོན་པས་དྲིལ་བུ་བསྣམས།  །དར་དང་རིན་ཆེན་རྒྱན་སྤྲས་ཕྱེད་སྐྱིལ་ཅན།  །ཡེ་ཤེས་འོད་ཟེར་
འཁྲུགས་པའི་ཀློང་ན་བཞུགས།  །དབྱིངས་ནས་ཡེ་ཤེས་སྤྱན་དྲངས་གཉིས་མེད་བསྟིམ།  །ཐུགས་ཀར་ཟླ་སྟེང་ཧཱུྃ་ལ་སྔགས་ཀྱིས་བསྐོར།  །འོད་འཕྲོས་དོན་བྱས་ཐམས་ཅད་ལྷར་གྱུར་བསྒོམ།  །ཨོཾ་བཛྲ་པཱ་ཎི་ཧཱུྃ།  
ཞེས་པ་དམིགས་པ་མ་ཡེངས་པར།  །ཅི་འགྲུབ་བཟླས་པས་རྟགས་རྣམས་འབྱུང་།  །ཡེ་ཤེས་ཐིག་ལེའི་རྒྱུད་ལས་ནི།  །ལྷ་མོ་སྔགས་ནི་ཡི་གེ་དྲུག །ཐམས་ཅད་འདོད་པའི་དོན་སྒྲུབ་བྱེད།  །གདུག་པ་ཐམས་ཅད་

འཇིགས་བྱེད་ཅིང་།  །ནད་རྣམས་ཀུན་ནི་ཟད་པར་བྱེད།  །དངོས་གྲུབ་ཐམས་ཅད་རབ་ཏུ་སྦྱིན།  །ཐམས་ཅད་མཁྱེན་པས་མ་ཐུབ་པ།  །ཁྲོ་བོའི་ལྟ་བས་བཟླས་པ་ན།  །སྐད་ཅིག་གིས་ནི་ཐམས་ཅད་
གསོད།  །ཞི་བའི་ལྟ་བས་བཟླས་པ་ན།  །མཐའ་ཡས་པ་ཡི་ནད་གཞི་བྱེད།  །ཅེས་གསུངས་གཞན་ཡང་རྒྱུད་དུ་མར།  །གསུངས་པའི་ཕྱག་རྡོར་སྔགས་འདི་ཡིན།  །ཐུན་མཐར་མཆོད་བསྟོད་བསྡུ་ལྡང་དང་།  །དགེ་བསྔོ་
བཀྲ་ཤིས་བརྗོད་པར་བྱ།  །ཞེས་པའང་རབ་ཚེས་ཀུན་ལྡན་ནག་ཟླའི་ཚེས་ལྔར་མི་ཕམ་པས་བྲིས་པ་དགེའོ།  ༈  །འཇམ་དཔལ་མཆོག་སྦྱིན་རྡོ་རྗེའི་སྒྲུབ་ཐབས་ནི།  སྐྱབས་སེམས་ཚད་མེད་བསྒོམ་པ་སྔོན་
བཏང་ནས།  །སྟོང་པའི་ངང་ལས་རིན་ཆེན་སྣ་ཚོགས་ཀྱི།  །རི་ཡི་རྩེ་མོར་པད་དཀར་ཟླ་བའི་སྟེང་།  །རང་ཉིད་འཇམ་དཔལ་མཆོག་སྦྱིན་རྡོ་རྗེ་ནི།  །གུར་གུམ་མདོག་ཅན་ཟུར་ཕུད་ལྔ་དང་ལྡན།  །ཐོར་ཚུགས་ནོར་བུ་
སྙན་གོང་ཨུཏྤལ་བརྒྱན།  །དར་རས་སྨད་གཡོགས་དར་གྱི་བླ་གོས་སོགས།  །དར་དང་རིན་ཆེན་རྒྱན་རྫོགས་མཛེས་འཛུམ་ཞལ།  །མཚན་དཔེའི་དཔལ་འབར་ཡིད་འོང་གཞོན་ནུའི་གཟུགས།  །སངས་རྒྱས་ཀུན་
གྱི་འོད་ཟེར་དབུ་ལ་འབེབས།  །ཕྱག་གཡས་མཆོག་སྦྱིན་ཕྱག་རྒྱ་ལེགས་བརྐྱང་ཞིང་།  །རྡོ་རྗེས་མཚན་པའི་ཨུཏྤལ་སྔོན་པོ་གཡོན།  །སྐུ་ལས་བྱུང་བའི་འོད་ཟེར་དྲ་བ་དང་།  །ཡེ་ཤེས་མེ་ལྕེ་འབར་དབུས་སྐྱིལ་ཀྲུང་

བཞུགས།  །ཐུགས་ཀའི་པད་ཟླར་མྃ་ལ་སྔགས་ཀྱིས་བསྐོར།  །འོད་ཟེར་འཕྲོ་འདུས་རང་གཞན་དོན་གཉིས་བྱས།  །སྣང་སྲིད་ཐམས་ཅད་ལྷ་ཡི་རང་བཞིན་བསྒོམ།  །ཨོཾ་མཉྫུ་ཤྲཱི་བཱ་ར་ད་བཛྲ་མཾ་སྭཱ་ཧཱ།  དྲན་པ་ཙམ་
གྱིས་མཆོག་རྣམས་ལེགས་སྩོལ་ཞིང་།  །བདུད་དང་བར་ཆད་མཐའ་དག་མཐར་བྱེད་པ།  །དེ་ཕྱིར་དམ་པ་སྦྱིན་པའི་རྡོ་རྗེ་ཞེས།  །མཐའ་ཡས་རྒྱལ་བའི་ཞིང་དུ་གྲགས་པའོ།  །ཐུན་མཐར་མཆོད་དང་མཎྜལ་འབུལ་
བྱས་ལ།  །ཕྱག་འཚལ་མཆོག་སྦྱིན་རྡོ་རྗེ་མཆོག །འཇམ་པའི་དབྱངས་ནི་སྟོབས་པོ་ཆེ།  །དཔའ་བོ་ཆེན་པོ་ཆེར་གྲགས་པ།  །མ་དུལ་རྟག་ཏུ་འདུལ་མཛད་ལའོ།  །ཞེས་བསྟོད་བཟོད་པར་གསོལ་ཞིང་བསྡུ་
ལྡང་དང་།  །དགེ་བསྔོ་སྨོན་ལམ་ཤིས་པ་བརྗོད་པར་བྱ།  །རབ་ཚེས་ལྕགས་གླང་གྲོ་བཞིན་ཟླ་བ་ཡི།  །ཚེས་བཞི་དགེ་བའི་དུས་སུ་ཤྲཱི་སེང་ཧར།  །འཇམ་དཔལ་དགྱེས་པའི་རྡོ་རྗེས་ལེགས་སྤེལ་བས།  །
འགྲོ་ཀུན་དངོས་གྲུབ་མཆོག་གི་དཔལ་ཐོབ་ཤོག།  མངྒ་ལཾ།  ༈  །མི་གཡོ་བའི་སྒྲུབ་ཐབས་ལ།  སྔོན་རྗེས་སྤྱི་ལྟར་དངོས་གཞི་ནི།  སྟོང་པའི་ངང་ལས་པད་ཉི་བདུད་བཞིའི་སྟེང་།  །མི་གཡོ་
མགོན་པོ་མཐིང་ནག་ཁྲོ་བོའི་སྐུ།  །ཕྱག་གཡས་རལ་གྲི་གཡོན་པས་ཞགས་པ་འཛིན།  །དུར་ཁྲོད་ཆས་རྫོགས་ཞབས་གཡོན་པུས་བཙུགས་བཞུགས།  །ཡེ་ཤེས་མེ་དཔུང་འབར་བའི་དབུས་ཉིད་ན།  །

གར་དགུའི་ཉམས་ལྡན་ཐུགས་ཀར་ཉི་མའི་སྟེང་།  །ཧཱུྃ་ལ་སྔགས་ཀྱི་ཕྲེང་བས་བསྐོར་བ་ལས།  །འོད་འཕྲོས་དོན་བྱས་བྱིན་རླབས་དངོས་གྲུབ་བསྡུས།  །ཨོཾ་ཙཎྚ་མ་ཧཱ་རོ་ཥ་ཎ་ཧཱུྃ་ཕཊ།  
གཟུངས་སྔགས་ཀྱི་རྒྱལ་པོ་ཡི་གེ་བཅུ་པ་འདི་ལན་གཅིག་བརྗོད་པ་ལས་འཛམ་གླིང་གི་ལྷ་ཀླུ་གནོད་སྦྱིན་ལ་སོགས་པ་ཀུན་ཞི་བར་འགྱུར་རོ།  །རིམས་སོགས་ནད་ཐམས་ཅད་ལས་ཐར་བ་དང་།  ལན་གཅིག་བརྗོད་པས་
མཚམས་མེད་པ་ལ་སོགས་པའི་སྡིག་པ་ཐམས་ཅད་ངེས་པར་བསྲེག་པར་འགྱུར་རོ།  །ལས་ཀྱི་ཚོགས་ཤིན་ཏུ་མང་པོ་བྱེད་པ་བདུད་སོགས་བར་ཆད་ཀུན་གྱི་གཉེན་པོ་བླ་ན་མེད་པའོ།  །མི་ཕམ་པས་སྦྱར་བ་དགེ།  
༄༅།  །སྟོབས་པོ་ཆེའི་སྒྲུབ་ཐབས་ནི།  སྟོང་པའི་ངང་ལས་པདྨ་ཉི་མའི་སྟེང་།  །རང་ཉིད་སྐད་ཅིག་ཁྲོ་རྒྱལ་སྟོབས་པོ་ཆེ།  །མདོག་དམར་སྤྱན་གསུམ་མཆེ་གཙིགས་ཁྲོ་བོའི་སྐུ།  །གཡས་ཀྱི་ཕྱག་གཉིས་
རྔ་ཡབ་བེ་ཅོན་དང་།  །གཡོན་གཉིས་མཆོག་སྦྱིན་དང་ནི་ཞགས་པ་བསྣམས།  །སྟག་ཤམས་ལ་སོགས་དུར་ཁྲོད་རྒྱན་ཆས་རྫོགས།  །ཞབས་གཉིས་བཞེངས་སྟབས་ལོག་འདྲེན་ཕོ་མོ་བརྫིས།  །ཡེ་ཤེས་མེ་དཔུང་
འབར་བའི་དབུས་ན་བཞུགས།  །ཐུགས་ཀར་ཉི་སྟེང་ཧཱུྃ་ལ་སྔགས་ཀྱིས་བསྐོར།  །ཨོཾ་བཛྲ་ཀྲོ་དྷ་མ་ཧཱ་བཱ་ལ་ཧ་ན་ད་ཧ་པ་ཙ་མ་ཐ་བི་དྷྭ་ནྶ་ན་ཛ་ཊི་ལ་མྦོ་ད་ར་ཨུ་ཙུཥྨ་ཀྲོ་དྷ་ཧཱུྃ་ཕཊ་སྭཱ་ཧཱ།  རིག་པའི་རྒྱལ་པོ་སྟོབས་པོ་ཆེ་འདི་

དྲན་པ་ཙམ་གྱིས་ཉེ་བར་འཚེ་བ་ཐམས་ཅད་རླག་པར་བྱེད་དོ།  །སྤྱོད་ལམ་དང་ལམ་དུ་འཇུག་དུས་དང་ཆུ་བརྒལ་བ་སོགས་ཀྱི་དུས་སུ་གཅིག་གམ་གསུམ་བརྗོད་ན་སྲུང་བའི་མཆོག་སྟེ་འཇིགས་པ་གང་ཡང་མི་འབྱུང་།    
འདི་ཚེས་གྲངས་དང་རྒྱུ་སྐར་ཟས་བསྙུང་བ་དང་གཙང་སྦྲ་སོགས་ལ་མི་ལྟོས་པར་སྔོན་དུ་སུམ་འབུམ་བཟླས་པས་བསྙེན་པ་བྱས་པར་འགྱུར་རོ།  །དེ་ནས་པ་ལ་ཤའམ་བིལ་བའི་ཤིང་གི་མེ་ལ་འབྲས་ཡོས་སམ་ཏིལ་མར་
བཅས་ལན་བརྒྱད་སྟོང་གིས་སྦྱིན་སྲེག་བྱས་ན་འགྲུབ་བོ།  །དེ་ནས་ལས་ཀྱི་ཚོགས་སྣ་ཚོགས་སྦྱིན་སྲེག་སོགས་ཀྱིས་གྲུབ་བོ།  །ཁྲོས་བཞིན་བཟླས་ན་དགྲ་འཆིའོ།  །གང་ལ་དམིགས་ཏེ་ཁྲི་གཅིག་བཟླས་ན་དེ་བྲན་
དུ་འགྱུར་ཞིང་དེ་ལྟར་མིན་ན་འཆིའོ།  །དམག་གི་ནང་དུ་རང་བསྡད་དེ་བཟླས་ན་རང་ཕྱོགས་རྒྱལ།  ཉི་མ་འཆར་ཁར་ལན་བརྒྱ་རྩ་བརྒྱད་བཟླས་ན་ཁ་ཟས་རོ་དྲུག་ལྡན་པ་འགྲུབ།  མདའ་ལ་ལན་བརྒྱད་སྟོང་བཟླས་ཏེ་
འཕང་ན་ཕ་རོལ་གྱི་དམག་རེངས་ཤིང་མཚོན་འདེབས་པར་མི་ནུས་སོ།  །ཡིད་ལ་བཟླས་བརྗོད་བྱས་ན་ཆོམ་རྐུན་རེངས་པར་འགྱུར་རོ།  །དྲན་པ་ཙམ་གྱིས་ངན་འགྲོར་མི་འགྲོ་ཞིང་།  མཚམས་མེད་པའི་ལས་སྒྲིབ་
ལས་ཐར།  དངོས་གྲུབ་འདི་དག་བཟླས་བརྗོད་བྱས་པ་ཙམ་གྱིས་འགྲུབ།  གཟུངས་འདི་ཐོས་པ་ཙམ་གྱིས་འཇིག་རྟེན་འདས་མ་འདས་ཀྱི་དཀྱིལ་འཁོར་ཐམས་ཅད་དུ་དབང་བསྐུར་བ་ཐོབ་པ་དང་།  ཕ་རོལ་གྱིས་བྱས་

པའི་རིག་སྔགས་ཐམས་ཅད་བཤིག་ཅིང་བཅོམ་པར་འགྱུར།  གདོན་གྱི་རིགས་སུ་གཏོགས་པ་ཐམས་ཅད་འཇོམས་ཤིང་དེ་དག་གིས་མི་ཚུགས།  དུག་ལ་སོགས་པའི་གནོད་པ་ཐམས་ཅད་ཀྱིས་མི་
ཚུགས།  དུས་མིན་འཆི་བ་སོགས་འཇིགས་པ་ཐམས་ཅད་མེད་པར་འགྱུར།  དོན་ཐམས་ཅད་གྲུབ་པར་འགྱུར།  སྔགས་ཐམས་ཅད་འགྲུབ་ཅིང་བཀྲ་ཤིས་པར་བྱེད་དོ།  །ཡིད་ལ་ཇི་ལྟར་འདོད་པའི་མཆོག་འཐོབ་བོ།  །དབུལ་
བ་དང་ལོ་ཉེས་པ་ཞི།  ཆར་མི་འབབ་པའི་ཚེ་བཟླས་པས་ཕེབ།  གསང་སྔགས་བྲིས་ཏེ་སྤྱི་བོར་བཏགས་པས་མཚོན་ཆ་སྲུང་ངོ་།  །དུག་ལ་རྨ་བྱའི་སྒྲོ་ལ་བཟླས་ཏེ་བྱབས་པས་སེལ།  རིམས་ལ་ཚོན་སྣ་ལྔའི་སྐུད་པར་བཏབ་
སྟེ་བཏགས་པས་སྲུང་མཚམས་བཅད་པར་ཆུའམ་ཡུངས་ཀར་རམ་ཐལ་བས་བྱའོ།  །འདིས་སྲུང་བ་བྱས་ན་དངོས་གྲུབ་ཀྱི་རྫས་ལ་གདོན་གྱིས་གླགས་མི་རྙེད།  སྦྲུལ་གྱིས་ཟིན་པ་ཤི་ནས་རོ་བསྲེགས་ཟིན་པ་ཡང་ཐལ་
བ་ལ་དེའི་གཟུགས་བྱས་ཏེ་བསྒྲུབས་པས་དེ་ཅི་འདྲ་བ་སླར་ཡང་ལྡང་བར་འགྱུར་བ་སོགས་ལས་ཀྱི་ཚོགས་ཤིན་ཏུ་མང་པོ་བྱེད།  བདག་གི་ཁྲག་དང་ལན་ཚྭ་སྦྱར་བས་སྦྱིན་སྲེག་བྱས་ན་གང་གི་མིང་སྨོས་པ་དེ་
དབང་དུ་འགྱུར་རོ།  །ཞག་གསུམ་སྨྱུང་བ་བྱས་ལ་ཐབ་ཁུང་རྡོ་རྗེའི་དབྱིབས་འདྲ་བར་གུ་གུལ་གྱི་རིལ་བུ་བརྒྱད་སྟོང་སྦྱིན་སྲེག་བྱས་ན་བགེགས་ཐམས་ཅད་ཞིའོ།  །དེ་ལ་སོགས་པ་ལས་སྣ་ཚོགས་བཟླས་ཏེ་

འདུན་པ་བསྒྱུར་བས་ཀྱང་བྱེད་དོ།  །རིག་པ་མཆོག་གི་རྒྱུད་སོགས་ལ་བརྟེན་ཏེ་མི་ཕམ་པས་སྦྱར་བ་དགེ་ལེགས་འཕེལ།  ༈  །རྟ་མགྲིན་གྱི་སྒྲུབ་ཐབས་ནི།  སྐྱབས་སེམས་ཚད་མེད་སྔོན་དུ་བཏང་།  
སྟོང་པའི་ངང་ལས་ཧྲཱིཿལས་སྐད་ཅིག་གིས།  །རྟ་མགྲིན་དམར་པོ་ཞལ་གཅིག་ཕྱག་གཉིས་པ།  །དུར་ཁྲོད་ཆས་རྫོགས་ཡེ་ཤེས་མེ་དཔུང་འབར།  །དབུ་གཙུག་རྟ་མགོ་ལྗང་ཞུར་རྟ་སྐད་འཚེར།  །ཕྱག་གཡས་
པདྨའི་བེ་ཅོན་མཁའ་ལ་ཕྱར།  །གཡོན་པས་ཐོད་པར་བདུད་བཞིའི་སྙིང་ཁྲག་རོལ།  །བརྐྱང་བསྐུམ་ཞབས་ཀྱིས་པད་ཉི་རོ་གདན་བཞུགས།  །དབྱིངས་ནས་ཡེ་ཤེས་སྤྱན་དྲངས་དབྱེར་མེད་བསྟིམ།  །ཐུགས་
དབུས་པདྨ་ཉི་སྟེང་ཧྲཱིཿཡིག་མཐར།  །སྔགས་ཕྲེང་འཁོར་བའི་འོད་ཀྱིས་དོན་ཀུན་བསྒྲུབ།  །ན་མོ་རཏྣ་ཏྲ་ཡཱ་ཡ།  ན་མོ་ཧྱ་གྲཱི་བཱ་ཡ།  ན་མོ་ལོ་ཀི་ཤྭ་ར་ཡ།  ཏདྱ་ཐཱ།  ཨོཾ་ཧྲཱིཿཀུ་ལུ་ཡུ་ལུ་ནཱི་ལ་ཀཎྛ་ཧུ་ལུ་ཧུ་
ལུ་ཏིཥྛ་ཏིཥྛ་བྷནྡྷ་བྷནྡྷ།  མཱ་ར་ཡ་མཱ་ར་ཡ།  ཧཱ་ཧཱ་ཧཱ་ཧཱ།  བཛྲ་ཀྲོ་དྷ་ཧྱ་གྲཱི་བ་ཧྲཱིཿཧཱུྃ་ཕཊ།  དེ་བཞིན་གཤེགས་པ་རབ་བདུན་གྱིས་གསུངས་པ་པདྨ་ཧྱ་གྲཱི་བའི་གཟུངས་འདི་ལན་གཅིག་བརྗོད་པས་སྡིག་པ་ཀུན་
ལས་ཐར་ཞིང་ངན་སོང་གི་སྒོ་གཅོད།  ཀླུ་སོགས་གདོན་ཐམས་ཅད་ཀྱིས་མི་འཚེ།  བྱད་དང་དུག་ལས་གྲོལ།  སངས་རྒྱས་ཀུན་གྱིས་རྗེས་སུ་འཛིན།  བྱེ་བ་དང་རྒྱང་བསྲིང་བ་མཐུན་པར་བྱེད་པ་སོགས་ཡིན་

ཏན་དཔག་ཏུ་མེད་དོ།  །ལན་གཅིག་བཀླག་ན་སྡིག་པ་སེལ།  གཉིས་ཀྱིས་དཔལ་དང་ལྡན།  འབུམ་གྱིས་ཚེ་རིང་།  འབུམ་བཅུ་བཟླས་ན་ཞལ་དངོས་སུ་མཐོང་།  པདྨ་ཅན་གྱི་ཞིང་དུ་
འགྲོའོ།  །ནད་རླུང་མཁྲིས་བད་ཀན་དང་ཀླུ་གདོན་གྱིས་སྙིང་མི་དགའ་བ་སོགས་ལུས་ཀུན་ན་པ།  དམུ་སྐྲན་ཟ་ཁུ་གཞོག་ཕྱེད་སོགས་ནད་རིགས་གག་ལྟོག  །ཚ་ཚེག་ཚེག་བྱེད་པ་མཛེ་ཕོལ་དང་གདོན་
རིགས་ཐམས་ཅད་ཐུབ་བོ་ཞེས་གསུངས་སོ།  །འདིའི་སྒོ་ནས་ཀླུའི་བྱད་གདོན་ཁྲོལ་བ་ཡོད་དོ།  །ཞེས་པ་འདི་མི་ཕམ་པས་བྲིས་པའོ།  ༈  །གཉན་འཇོམས་འཇམ་དཔལ་ནག་པོའི་སྒྲུབ་
ཐབས་བཞུགས།  སྐྱབས་སེམས་རྗེས།  པད་ཉིའི་སྟེང་དུ་སྐད་ཅིག་གིས།  །རང་ཉིད་འཇམ་དཔལ་ནག་པོ་ནི།  །ཕྱག་གཡས་རལ་གྲི་མེ་འབར་གདེངས།  །མེ་ཏོག་ཧ་ལོའི་སྡོང་པོ་གཡོན།  །སྤྱན་གསུམ་
མཆེ་གཙིགས་སྐྲ་སོགས་དམར།  །སྟག་ཤམས་སྦྲུལ་དང་མི་སྡུག་བརྒྱན།  །གཡས་བསྐུམ་གཡོན་བརྐྱང་བཞེངས་སྟབས་ཀྱིས།  །ཡེ་ཤེས་མེ་འབར་དབུས་ན་བཞུགས།  །ཨོཾ་པྲ་སོད།  ཆུ་སོད།  དུར་ཏ་
སོད།  དུར་མི་སོད།  གཉན་ཁ་ལ་སོད།  གཉན་མགོ་ལ་སོད།  ཀཾ་ཤཾ་ཏྲཾ།  རྦད་རྦད་རྦུད་རྦུད་ཐུམ་སོད་སྭཱ་ཧཱ།  བྱིན་བས་དབང་བསྐུར་སྤྱན་འདྲེན་མེད།  །སྐད་ཅིག་དྲན་རྫོགས་སྔགས་བཟླས་པས།  །

གྲིབ་དང་གཉན་རིགས་ཐམས་ཅད་འཇོམས།  །གཙང་དང་མི་གཙང་འབགས་སྲུང་མེད།  །ཉེར་གཅིག་དག་གམ་བརྒྱ་བཟླས་ཀྱང་།  །ཀུན་ཐུབ་སྔགས་རྒོད་ཟབ་མོ་སྟེ།  །ཕུའམ་མཆིལ་མ་བཏབ་པས་ཆོག །  
ཚར་ཆེན་ནས་བརྒྱུད་དོ།  །འཇམ་དཔལ་ནག་པོའི་ཆོ་ག་མི་ཕམ་པས་སྤེལ་བ་དགེའོ།  །དུས་མཐར་གཉན་ནད་ཀྱི་གཉེན་པོ་ཁྱད་པར་ཅན་ཡིན་ནོ།  ༈  །འཇལ་དཔལ་ནཱ་ག་རཀྴའི་སྒྲུབ་ཐབས་ཕ་
ལམ་རྡོ་རྗེའི་རལ་གྲི་མེ་འབར་བཞུགས་སོ།  །སྐྱབས་སེམས་ཚད་མེད་བསྒོམ་པ་རྣམས་སྔོན་དུ་བཏང་།  སེམས་ཅན་ཐམས་ཅད་གཏི་མུག་གི་གདོན་ལས་བསྐྱབ་པར་བྱ་བའི་ཆེད་དུ་འཇམ་དཔལ་ནཱ་ག་རཀྴ་
བསྒྲུབ་པར་བྱའོ་སྙམ་དུ་སེམས་བསྐྱེད་ལ།  ཧཱུྃ།  བདག་ཉིད་སྟོང་བ་སྐྱེ་མེད་ཆོས་སྐུའི་ངང་།  །རང་སེམས་ཕེཿ ནག་འོད་ཟེར་དམར་པོ་འཕྲོས།  །འཇིག་རྟེན་ཀླུ་དང་བདེ་གཤེགས་མཆོད་བྱས་ཏེ།  །ཐམས་
ཅད་འོད་ཞུ་ཚུར་འདུས་ཕེཿའོད་ཞུ།  །ཨོཾ་ཕེ་ལཾ་ཧཱུྃ་ཞེས་རང་སྒྲ་བརྗོད་པ་ཡིས།  །རིག་པའི་རྒྱལ་པོ་ཀླུ་བདུད་མགོ་དགུ་པ།  །ཞལ་གཅིག་ཕྱག་གཉིས་མཐིང་ནག་གཡས་གཡོན་ཕྱག །གཡས་སྦྲུལ་
ཞགས་གཡོན་ཐོད་པར་ནཱ་གའི་སྙིང་ཁྲག་འཐུང་།  །དབུ་ནི་སྲིད་རྩེ་སྦྲུལ་མཇུག་རྒྱ་མཚོར་བརྐྱང་།  །སྣང་སྲིད་དྲེགས་པ་མ་ལུས་དབང་དུ་སྡུད།  །གདུག་པའི་ཀླུ་གཉན་བདུད་ཀྱི་གཉེན་པོར་བསྒོམ།  །ཨོཾ་

ཐུགས་ཀར་སྦྲུལ་ནག་མཐོ་གང་ཡེ་ཤེས་ཐུགས།  །ཕེཿལཾ་ཡང་སྙིང་འབྲུ་བཞིས་བསྐོར་བར་བསྒོམ།  །ཨོཾ་ཕེཿལཾ་ཧཱུྃ།  གསང་སྔགས་རྒྱལ་པོ་འབྲུ་བཞི་
པ།  །འོད་འཕྲོས་འཕགས་མཆོད་འགྲོ་སྒྲིབ་སྦྱང་།  །ཚུར་འདུས་ལུས་གང་ནད་སོགས་བསྲེག །མ་ཡེང་ཆུ་བོའི་རྒྱུན་ལྟར་བཟླ།  །རིག་པའི་ལམ་གྱི་ང་ངོ་རང་བཀླག  །མཆན།  རྒྱལ་པོ་ཚེ་འདིར་འགྲུབ།  །ཤིན་ཏུ་གདུག་པའི་གདོན་ལ་ནི།  །
སླར་ཡང་དྲག་ཏུ་ཆེར་ཁྲོས་པས།  །མཐིང་ནག་སྦྲུལ་དགུའི་གདངས་ཀ་ཅན།  །དབུས་མའི་སྤྱི་པོར་མི་བསྐྱོད་བཞུགས།  །གཡས་བརྒྱད་གྲི་གུག་འབར་བ་བསྣམས།  །གཡོན་བརྒྱད་སྦྲུལ་གྱི་ཞགས་པ་
ཐོགས།  །རལ་བར་སྡོམ་སྡིག་ཚ་ཚ་འཕྲོ།  །སྐུ་ནི་རི་རབ་རྒྱབ་བརྟེན་ཞིང་།  །དབུ་ནི་སྲིད་པའི་རྩེ་མོར་སླེབ།  །ཞབས་ནི་སྦྲུལ་མཇུག་རྒྱ་མཚོར་བརྐྱང་།  །ཀླུ་རིགས་ལྔ་ཡིས་སྐུ་ལ་བརྒྱན།  །གདོལ་བ་
ནག་པོ་ཞབས་འོག་གནོན།  །སྐུ་སྟོད་སྲིན་པོ་ཁྲོས་པའི་གཟུགས།  །གྲུ་གསུམ་སྤྱན་བསྒྲད་མཆེ་བ་གཙིགས།  །འཇིགས་པ་ཨག་ཤིའི་སྒྲ་ཆེན་སྒྲོགས།  །ཀླུ་གཉན་ས་བདག་ཟས་སུ་ཟ།  །སྐུ་ལས་
དུག་རླང་མེ་རི་འབར།  །སྔགས་ཀྱི་འོད་ཟེར་ཡེ་ཤེས་མེས།  །གནོད་བྱེད་ཀླུ་གཉན་ས་བདག་ཀུན།  །ཕྲུལ་ཐུལ་གཞོབ་ཏུ་བསྲེགས་པར་བསམ།  །ནག་པོ་ཏི་པ་ཙ་ཡ་ནཱ་ག་རཀྴ་ཨོཾ་ཕེ་ལཾ་ཧཱུྃ།  ཞེས་བར་ཀླུ་

གནད་ནས་གཟིར་བའི་སྔགས།  ཨོཾ་ན་མོ་བུདྡྷཱ་ཡ།  བཛྲ་ཀཱི་ལི་ཀཱི་ལ་ཡ།  ནཱ་ག་དུ་ཙ་ནྦྷེ་ཙ་ནྦྷེ་མི་ལི་མི་ལི་བྷནྡྷ་བྷནྡྷ་ནཱ་ག་ནི་སྭཱ་ཧཱ།  ཞེས་པ་འདི་ཉིད་བཟླས་ཙམ་གྱིས།  །གནོད་བྱེད་ཀླུ་གཉན་སྲོག་རྩ་འཚིག །དགོས་གལ་མི་ཆེ་ལས་མི་སྦྱོར།  །ཤིན་
ཏུ་ཟབ་བོ་ས་མ་ཡ།  །ཐུན་མཐར་གཏོར་མ་ཉ་སྦྲུལ་སོགས་ཀྱི་ཤས་བརྒྱན་པ།  ཨ་ཀ་རོས་ཡེ་ཤེས་ཀྱི་བདུད་རྩིར་བརླབ།  སྒྲུབ་སྔགས་ནག་པོ་ཏི་པ་ཙ་ཡ་སོགས་ལ་གཏོར་སྔགས་ཨེ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  བཏགས་པས་འབུལ།  །སླར་ཡང་ཉེར་སྤྱོད་བཛྲ་པུཥྤེ་
སོགས་ཀྱི་སྔགས་ཀྱིས་མཆོད།  །ཧཱུྃ།  འཇིགས་ཆེན་སྒྲ་སྟེ་རབ་ཀྱི་མཆོག །འཇིགས་པ་མ་ལུས་སེལ་བ་པོ།  །འཇམ་དཔལ་ནཱ་ག་རཀྴ་ལ།  །གུས་པས་ཕྱག་འཚལ་མཆོད་ཅིང་བསྟོད།  །མཆོད་སྦྱིན་གཏོར་མ་འདི་བཞེས་ལ།  །བདག་ལ་བྱང་
ཆུབ་སྙིང་པོའི་བར།  །ཀླུ་གཉན་ས་བདག་ལ་སོགས་པའི།  །མི་མཐུན་གདོན་དང་བྱད་གཏད་སོགས།  །ཕས་རྒོལ་ཕྱོགས་ལས་རྣམ་རྒྱལ་བའི།  །དངོས་གྲུབ་དམ་པ་སྩལ་དུ་གསོལ།  །སྐྱེ་ཀུན་ཁྱེད་ཀྱི་རྗེས་འཛིན་ཞིང་།  །མཆོག་ཐུན་དངོས་
གྲུབ་མ་ལུས་སྩོལ།  །ཞེས་བྱའོ།  །ཐུན་མཐར།  ལྷར་སྣང་མི་དམིགས་འོད་གསལ་དབྱིངས་སུ་ཐིམ།  །ལྷར་ཡང་ཟུང་འཇག་སྒྱུ་མའི་ལྷ་སྐུར་ལྡང་།  །ཨོཾ་ཕེ་ལཾ་ཧཱུྃ།  དགེ་བ་འདི་ཡིས་མྱུར་དུ་བདག །ནཱ་ག་རཀྴ་འགྲུབ་གྱུར་སོགས་བསྔོ་སྨོན་དང་བཀྲ་ཤིས་པས་
མཐའ་བརྒྱན་པར་བྱའོ།  །ཞེས་པའང་མི་ཕམ་འཇམ་དཔལ་རྡོ་རྗེས་མེ་བྱ་ཁྲུམ་ཟླའི་ཚེས་བཅོ་བརྒྱད་ཀྱི་དགུང་མོ་ལྷག་པའི་ལྷ་འདི་ཉིད་ལ་གུས་པས་གསོལ་བ་བཏབ་ཏེ་རྡོ་རྗེ་གཙུག་ལག་གི་རྒྱུད་ཀྱི་དགོངས་པ་བཞིན་བྲིས་པ་འདིས་འབྲེལ་

ཚད་ནད་གདོན་བར་ཆད་མི་མཐུན་པའི་ཕྱོགས་ལས་རྣམ་པར་རྒྱལ་ཏེ་འཇམ་དཔལ་ཁྲོ་བོའི་གོ་འཕང་ཚེ་འདིར་འགྲུབ་པར་གྱུར་ཅིག །འདིའི་ལས་མཐར་ཀླུའི་གདོན་ཁྲོལ་དང་གཏད་ཁྲོལ་ལ་
སོགས་པ་གཞན་དུ་ཤེས་པར་བྱའོ།    མངྒ་ལཾ།  ༈  །ཀིང་དམར་རྒྱུན་ཁྱེར་ཟབ་མོ་ཡ་མའི་སྙིང་ཐིག་བཞུགས་སོ།  །ཨ།    སྐད་ཅིག་དྲན་རྫོགས་འཇམ་དཔལ་གཤིན་རྗེའི་གཤེད།  །དམར་ནག་གཅེར་བུ་ལྕགས་
ཀྱུ་ཐོ་བ་འཛིན།  །ཁམས་ནག་རལ་བ་ཕྱེད་བརྫེས་ཕྱེད་མཐུར་འཕྱངས།  །སྟོབས་ལྡན་མེ་རླུང་འཁྲུགས་པའི་ཀློང་ན་གསལ།  །ཐུགས་ཀར་ཉི་དཀྱིལ་ཧཱུྃ་ལ་སྔགས་ཕྲེང་བསྐོར།  །འོད་འཕྲོས་སྣང་སྲིད་ལྷར་གསལ་
སྟོབས་ནུས་བསྡུས།  །ཨོཾ་མཉྫུ་ཤྲཱི་ཡ་མཱནྟ་ཀ་ཡ་མ་རཱ་ཛ་ཧཱུྃ་ཕཊ།    དགྲ་ཆོས་བྱེད་ན་མདུན་དུ་ལིངྒའམ་དམར་གཏོར་བཤམས།  །ཧཱུྃ་ཨེ་ལས་གྲུ་གསུམ་བྲུབ་ཁུང་ཐར་མེད་ནང་།  །ནྲྀ་ལས་དམ་ཉམས་བྱད་མ་དངོས་
སུ་གསལ།  །འགུགས་འཆིང་སྡོམས་མྱོས་ཁྲོ་ཚོགས་ཕོ་ཉ་ཡིས།  །དགྲ་བགེགས་བཀུག་ནས་གཟུགས་ལ་དབྱེར་མེད་བསྟིམ།  །བླ་འགུགས་སྔགས་ཅུང་ཟད་བཟླ།  །དགྲ་བོའི་ལུས་ལ་ལྷན་སྐྱེས་ལྷ་འདྲེའི་
དངོས།  །དཀར་ནག་སྦྲུལ་གཉིས་གཡས་གཡོན་ལུས་ལ་འཁྲིལ།  །སྙིང་ཁྲག་ཟ་ཁ་མ་མཐུན་འཛིང་ཞིང་འཐབ།  །སྤྱི་བོར་གནམ་ལྕགས་རྡོ་རྗེ་རྒྱ་གྲམ་གྱིས།  །གསོར་ལྟར་བསྣུན་པས་ཀླད་ཁྲག་སྙིང་ཁྲག་

བསྲེས།  །སྦྲུལ་ཆེན་གཉིས་འཇིབས་ཆེས་ཆེར་སྟོབས་ལྡན་གྱུར།  །ཨོཾ་ཀིང་ཀང་སོགས་སྔགས་བདུན་དེ་བཟླ་ཞིང་དམོད་པ་ཐལ་རྡེབ་བྱ།    ལྷན་སྐྱེས་ངོ་བོ་སྦྲུལ་དེ་མི་དམིགས་གྱུར།  །བདག་མདུན་སྐུ་ལས་སྣ་
ཚོགས་མཚོན་ཆའི་ཆར།  །གནམ་ས་དྲག་འཁྲུགས་ཐོག་སེར་བཞིན་བབས་པས།  །དགྲ་བགེགས་ཤ་ཁྲག་རུས་པ་དམར་ཆིལ་བཏང་།  །བསད་སྔགས་ཚར་གསུམ་བཟླ།  ཨ་ལས་དམར་གྱི་དུང་ཆེན་རྒྱ་ཆེ་བར།  །
དགྲ་བགེགས་ཤ་ཁྲག་རུས་པའི་བ་ལིཾ་ཏ།  །འདོད་ཡོན་ཀུན་ལྡན་བདེ་བ་ཆེན་པོའི་གཏེར།  །ལྷ་ཚོགས་བཀའ་སྡོད་བཅས་པས་དགྱེས་གསོལ་གྱུར།  །རྩ་སྔགས་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁཱ་ཧི།    གསུམ་མམ་
བདུན་བརྗོད།  །ཨེ་འཇིགས་བྱེད་ལས་ཀྱི་གཤིན་རྗེ་འཁོར་བཅས་ཀྱིས།  །དམ་ཉམས་དགྲ་བགེགས་བསྒྲལ་བ་ལས་བྱུང་བའི།  །ཤ་ཁྲག་དམར་གྱི་གཏོར་མ་འདི་བཞེས་ལ།  །མངོན་སྤྱོད་དྲག་པོའི་ཕྲིན་ལས་
འགྲུབ་པར་མཛོད།  །རྣལ་འབྱོར་བདག་ཅག་འཁོར་དང་བཅས་པ་ལ།  །བསམ་ངན་སྦྱོར་རྩུབ་བྱེད་པའི་དགྲ་བགེགས་དང་།  །རིག་སྔགས་རྦོད་གཏོང་བྱེད་པའི་དམ་ཉམས་འདི།  །རྗེས་ཤུལ་མེད་པར་ཐལ་བའི་
རྡུལ་དུ་རློག །འགལ་རྐྱེན་བར་ཆད་མི་མཐུན་གནོད་པའི་ཚོགས།  །གནོད་བྱེད་དགྲ་དང་བགེགས་ཀྱི་སྟེང་དུ་བཟློག །སྒྲུབ་མཆོག་བདག་ཅག་ལྟོས་པར་བཅས་པ་རྣམས།  །ཕྱོགས་ལས་རྣམ་པར་རྒྱལ་བའི་ཕྲིན་ལས་

མཛོད།  །ཅེས་བྱས་ལ་གཏོར་མ་ཕུལ།  མཐར་མི་དམིགས་མཉམ་པ་ཉིད་དུ་བཞག་པར་བྱའོ།  །གློ་བུར་ལས་བཅོལ་དགྲ་ཆོས་འདི།  །མི་ཕམ་རྣམ་པར་རྒྱལ་བས་སྤེལ།  །ཀུན་ལྡན་
ལྕགས་བྱི་ཟླ་༣ཚེས་༡༩ལའོ།  །ཕྱོགས་ལས་རྣམ་རྒྱལ་མཐུ་གྲུབ་ཤོག།  མངྒ་ལཾ།  །  ༈  །ཛཾ་བྷ་ལའི་སྒྲུབ་ཐབས་ནི།  རང་ཉིད་སྐད་ཅིག་དཔལ་ལྡན་ཛཾ་བྷ་ལ།  །གསེར་མདོག་དར་དང་རིན་ཆེན་རྒྱན་གྱིས་མཛེས།  །
ཕྱག་གཡས་ཤིང་ཐོག་བི་ཛ་པཱུ་ར་ཀ།  གཡོན་པས་རིན་ཆེན་གཏེར་གྱི་ནེའུ་ལེ་འཛིན།  །ཕྱེད་སྐྱིལ་པདྨ་ཟླ་བའི་གདན་ལ་བཞུགས།  །ཐུགས་ཀར་ཟླ་སྟེང་ཛཾ་ལ་སྔགས་ཀྱིས་བསྐོར།  །ན་མོ་རཏྣ་ཏྲ་ཡཱ་ཡ།  ན་མོ་མ་
ཎི་བྷ་དྲ་ཡ།  མ་ཧཱ་ཡཀྵ་སེ་ནཱ་པ་ཏ་ཡེ།  ཨོཾ་ཛཾ་བྷ་ལ་ཛ་ལེནྡྲཱ་ཡ་སྭཱ་ཧཱ།  གང་ཐོས་ནས་ཚེ་རབས་ཐམས་ཅད་དུ་དབུལ་བ་དང་རྒུད་པའི་སྐལ་བ་རྒྱུན་ཆད་དེ་དཔལ་དང་སྐལ་བ་བཟང་པོ་ཕུན་སུམ་ཚོགས་པར་བྱེད་པ།  
མཐར་ཐུག་སངས་རྒྱས་ཀྱི་གོ་འཕང་སྦྱིན་ཅིང་མཆོག་ཐམས་ཅད་འདོད་པ་བཞིན་དུ་སྩོལ་བའི་གསང་སྔགས་ཁྱད་པར་ཅན་སྔགས་ཀྱི་མགོན་པོ་དང་བཅས་པ་ཅི་ནུས་བཟླ་ཞིང་།  སྙིང་པོ་འབྲུ་བཅུ་པ་ཉིད་གཙོ་བོར་
བཟླའོ།  །ཐུན་མཚམས་མཎྜལ་སོགས་ཀྱིས་མཆོད་ཅིང་བསྟོད་ལ་གསོལ་བ་གདབ།  རྗེས་མི་དམིགས་པར་བསམས་ནས་དགེ་བསྔོ་ཤིས་བརྗོད་བྱའོ།  །ཞེས་པའང་མི་ཕམ་པས་སོ།  ༈  །ཛཾ་བྷ་ལའི་ཆུ་

སྦྱིན་བཞུགས།  སྭ་བྷཱ་ཝས་སྦྱངས།  སྟོང་པའི་ངང་ལས་སྣོད་བྷྲཱུྃ་ལས་རིན་པོ་ཆེའི་གཞལ་ཡས་ཁང་གི་དབུས་སུ་པད་ཟླ་ལ་གནས་པའི་ཛཾཿདཀར་པོ་ལས་འོད་འཕྲོས།  འཕགས་པ་མཆོད།  སེམས་ཅན་
གྱི་དོན་བྱས།  ཚུར་འདུས་ཡོངས་སུ་གྱུར་པ་ལས།  ཛཾ་བྷ་ལ་དཀར་པོ་ཞལ་གཅིག་ཕྱག་གཉིས་པ།  བཱུ་ཛ་པཱུ་ར་ཀ་དང་གཏེར་གྱི་ནེའུ་ལེ་འཛིན་པ།  ཨུཏྤ་ལ་དང་དར་དང་རིན་པོ་ཆེའི་རྒྱན་གྱིས་བརྒྱན་པ།  
མཚན་དཔེའི་གཟི་བྱིན་མཆོག་ཏུ་འབར་ཞིང་ཞི་ཞིང་འཛུམ་ལ་སྒེག་པའི་ཉམས་དང་ལྡན་པ།  ཞབས་ཕྱེད་སྐྱིལ་གྱིས་གཏེར་བུམ་དང་དུང་གི་སྟེང་ན་རོལ་པ།  སྐུ་ཤ་རྒྱས་ཤིང་བདེ་བའི་ཉམས་འགྱུར་འབར་བའི་སྐུ་
ལས་སྐྱེས་པའི་འོད་ཟེར་གྱི་ཕྲེང་བ་རབ་ཏུ་འཁྲུགས་པའི་ཀློང་ན་བཞུགས་པའི་སྤྱི་བོར་ཨོཾ།  མགྲིན་པར་ཨཱཿ  ཐུགས་ཀར་ཧཱུྃ་ལས་འོད་ཟེར་འཕྲོས་པས་ཕྱོགས་དུས་རྒྱལ་བའི་བསོད་ནམས་ཚད་མེད་པའི་རང་བཞིན་
ཡེ་ཤེས་ཀྱི་སྐུ་གཅིག་པུ་དཔལ་ལྡན་ཛཾ་བྷ་ལ་སྤྱན་དྲངས།  ཛཿཧཱུྃ་བྃ་ཧོཿས་དམ་ཚིག་པ་ལ་གཉིས་སུ་མེད་པར་ཐིམ།  སླར་ཡང་ཐུགས་ཀའི་འོད་ཟེར་གྱིས་དེ་བཞིན་གཤེགས་པ་ཐམས་ཅད་རིགས་ལྔའི་རྣམ་པར་
སྤྱན་དྲངས།  ཡེ་ཤེས་ཀྱི་བདུད་རྩིས་དབང་བསྐུར།  སྐུ་གང་།  དྲི་མ་དགཆུའི་ལྷག་མ་ཡར་ལུད་པ་ལས་རིན་འབྱུང་གཙོ་བོར་གྱུར་པའི་རིགས་ལྔས་དབུ་བརྒྱན་པར་གྱུར།  རང་གི་སྙིང་ག་ནས་སྤྲོས་པའི་

ལྷ་མོའི་ཚོགས་ཀྱིས་མཆོད་པར་གྱུར།  ཧཱུྃ།  དྲི་མེད་ཡིད་འོང་སོགས།  ཨཱཪྻ་ཛཾ་བྷ་ལ་ས་པ་རི་ཝཱ་ར་ཨརྒྷཾ་སོགས།  ཤབྡ་པྲ་ཏཱིཙྪ་ཏོཿ  མཆོད་གཟུངས་བཟླ།  ནོར་གྱི་དབང་ཕྱུག་མས་བསྟོད།  
རང་གི་ལག་པ་གཡས་པའི་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ཨཾ་ཛཾ་ཁཾ་ཧཱུྃ་ལས་དེ་བཞིན་གཤེགས་པ་ལྔ་ཟླ་བ་དང་ལྷན་ཅིག་ཡེ་ཤེས་ཀྱི་བདུད་རྩིར་ཞུ་བ་མིང་མེད་ཀྱི་རྩ་བ་ནས་བྱུང་སྟེ་ཛཾ་བྷ་ལའི་དབུར་བབས་པས་
ཟག་མེད་ཀྱི་བདེ་བས་ཐུགས་ཡོངས་སུ་མཉེས་ཤིང་དངོས་གྲུབ་ཐམས་ཅད་ཡིད་བཞིན་དུ་སྩོལ་བར་གྱུར།  མིང་མེད་ཀྱི་རྩ་བའི་ལག་པའི་བར་དུ་ཆུ་རྒྱུན་ཕབ་པ་ལྷའི་དབུར་བླུགས་ལ།  ཨོཾ་ཛཾ་བྷ་ལ་ཛ་ལེནྡྲཱ་ཡ་སྭཱ་
ཧཱ།  ཞེས་བརྒྱ་རྩ་སོགས་འབུལ།  ཐུན་མཐར་མཆོད་ཅིང་བསྟོད་པ་ཅི་རིགས་པས་བསྟོད་ལ་དངོས་གྲུབ་འབྱུང་བར་གསོལ་བ་བཏབ།  ཛཾ་ལྷ་འོད་ཞུ་རང་ལ་བསྟིམས་ནས་དགེ་བསྔོ་བཀྲ་ཤིས་བརྗོད།  དེས་ནི་
རྒྱལ་ཀུན་ཡེ་ཤེས་གསང་བའི་མཛོད།  །ནམ་མཁའ་ལྟ་བུའི་ཡེ་ཤེས་སྐུ་ཉིད་ལས།  །ཚད་མེད་བསོད་ནམས་དཔལ་གྱི་སྤྲིན་བཟང་གིས།  །འདོད་དགུ་ཡིད་བཞིན་འཇོ་བ་ཆོས་ཉིད་དོ།  །རབ་ཚེས་ཤིང་སྤྲེལ་
ཟླ་༢ཚེས་༢༥ལ་མི་ཕམ་པས་སོ།  །ནོར་བུ་བསམ་འཕེལ་དགེའོ།  ༈  །ལག་ན་རྡོ་རྗེ་དབང་བསྐུར་བའི་རྒྱུད་ལས།  ཛཾ་བྷ་ལའི་སྔགས་ནི།  ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ།  ཀུ་རུ་

ཅུ་རུ་མ་རུ་ཛཾ་བྷ་ཛ་ལོད་བྷ་བ་སྭཱ་ཧཱ།  འདི་རྟག་ཏུ་དྲན་ན་ཅི་འདོད་འགྲུབ།  སྒྲུབ་འདོད་ན་ཉི་མ་འགྱུར་ཚེ་རི་རྩེར་སོང་ལ་ས་ཡ་བཟླས་ན་རྒྱལ་སྲིད་དམ་གཏེར་ཆེན་སྩོལ།  གི་ཝཾ་ལ་ལན་གཅིག་བསྔགས་ཏེ་མིག་
བསྐུས་གང་བལྟས་དབང་དུ་བྱེད།  མཚན་མོ་གདོང་བསྔགས་གང་འདོད་རྨི་ལམ་སྟོན།  ཕྱུང་ཅུང་འདོད་པས་ཞག་བདུན་ལན་གསུམ་ཉི་མའི་གཟུགས་བརྙན་ལ་སྔགས་ལན་གཅིག་བཏབ་པའི་མེ་ཏོག་ཕོག་
པར་བོར་ན་རྙེད་གསུངས།  རྟག་ཏུ་བརྗོད་ན་དཔལ་ཆེ།  གོས་འདོད་པས་མེ་ཏོག་ཁ་དོག་ཇི་འདྲ་བ་ཆུར་བོར་ན་དེའི་མདོག་འདྲ་བའི་གོས་རྙེད་གསུངས་སོ།  །མངྒ་ལཾ།  ༈  །གནོད་གནས་དབང་
པོའི་རྟོགས་པ་ལས།  སྔགས་ཀྱི་རྒྱལ་པོ་འདི་ནི་ཕན་ཡོན་ཆེན་པོ་ངོ་མཚར་བ་སྡུག་བསྔལ་ཅན་ཀུན་སྐྱོབ་པ།  བུམ་བཟང་དཔག་བསམ་ནོར་བུ་ལྟ་བུར་མངོན་འདོད་སྒྲུབ་པ།  དགེ་རྩ་མ་སྐྱེད་པས་མི་ཐོས་པ།  
འདི་འཛིན་པ་ཕྱིར་མི་ལྡོག་པར་འཚང་རྒྱ།  མཐོང་བ་ཙམ་གྱིས་ནད་དང་དབུལ་བ་ཡིད་མི་བདེ།  ལུས་ཟུག་རྔུ་ཞི།  འདིའི་ཕན་ཡོན་སངས་རྒྱས་ཀུན་གྱི་མཐའ་ཐུག་པར་བརྗོད་མི་ནུས།  སངས་རྒྱས་ཐམས་ཅད་
ཀྱི་སྙིང་པོའི་སྙིང་པོའོ།  །སྔོན་བདག་ཅག་གི་སྟོན་པ་སངས་རྒྱས་འདི་ཤིང་འཚོང་བར་སྐྱེས་དུས་དགེ་སློང་ཞིག་གིས་དེའི་དབུལ་བ་བཅད་ཕྱིར་སྔགས་འདི་བསྟན་པས་དོན་གྲུབ་ནས་རྒྱལ་པོར་གྱུར།  སྦྱིན་པའི་

ཕར་ཕྱིན་རྫོགས་ནས་ས་ཐོབ་སྟེ་རིམ་གྱིས་སངས་རྒྱས་སོ་ཞེས་གསུངས།  འདིས་སྡིག་པ་ཀུན་ལས་གྲོལ་ལོ།  །ལག་གཉིས་ཐལ་མོ་མཉམ་པར་སྦྱར་ལ་གུང་མོ་གཉིས་ཕྱིར་བཟློག་པ་དེ་
མིང་མེད་གཉིས་ཀྱི་རྩེ་མོ་གཉིས་ལ་སྦྱར་ལ།  མཛུབ་མོ་གཉིས་ཚིགས་གསུམ་པ་བཅགས་ནས་དེར་བཞག་སྟེ་མཐེ་བོང་ཕྱོགས་སུ་སྦྱར།  མཐེའུ་ཆུང་གཉིས་ཁབ་ཀྱི་རྣམ་པ་ལྟར་བྱས་པ་བཅོམ་ལྡན་འདས་ཛཾ་བྷ་
ལའི་རྩ་བའི་ཕྱག་རྒྱ་སྟེ།  འདི་བཅང་བ་ཙམ་གྱིས་གནོད་གནས་དབང་པོ་ཉེ་བར་གནས་ནས་སྒྲུབ་པོ་ལ་བལྟ་ཞིང་མཆོག་སྟེར་བར་འགྱུར་རོ།  །སྔགས་ནི་གོང་གི་རྩ་སྔགས་སོ།  །དེས་ལས་སྣ་ཚོགས་
ཚད་མེད་བྱེད་དེ།  རྒྱུད་འབུམ་ཝ༩༩པར་བལྟའོ།  །འདི་འབུམ་གཅིག་གིས་རྒྱལ་པོ།  འབུམ་གཉིས་ཀྱིས་གནོད་སྦྱིན་མོ།  གསུམ་གྱིས་སེམས་ཅན་ཐམས་ཅད་འགུགས།  ལྷ་སོགས་ཐམས་ཅད་
འོང་ནས་མཆོག་སྟེར་བས་རྒྱལ་བའི་སྔགས་ཀྱི་རྒྱལ་པོ་ཇི་འདོད་པའི་དོན་བྱེད་པར་བཟུང་བར་བྱའོ།  །མངྒ་ལཾ།  ༈  །ནོར་རྒྱུན་མའི་སྒྲུབ་ཐབས་ནི།  རང་ཉིད་སྐད་ཅིག་གཏེར་གྱི་བུམ་པའི་
སྟེང་།  །ནོར་རྒྱུན་ལྷ་མོ་སྔོ་བསང་མཛེས་པའི་སྐུ།  །དར་དང་རིན་ཆེན་མེ་ཏོག་རྒྱན་གྱིས་སྤྲས།  །ཕྱག་གཉིས་ལྟེ་བར་གཏེར་གྱི་བུམ་པ་བསྣམས།  །ཞབས་གཉིས་བཞེངས་པའི་སྟབས་སུ་བཞུགས་ནས་

ནི།  །སྨན་དང་གཏེར་རྣམས་ཀུན་གྱི་སྲུང་མ་མཛད།  །འོད་ཟེར་རབ་འབར་ནོར་གྱི་ཆར་འབེབས་བསམ།  །ཨོཾ་ཤྲཱི་བ་སུ་ནི་དྷ་ན་ཀྵེ་ཏྲེ་སྭཱ་ཧཱ།  སུམ་འབུམ་བཟླ་ཞིང་ཐུན་མཚམས་མཎྜལ་སོགས།  །མཆོད་
པ་འབུལ་ཞིང་འདོད་དོན་གསོལ་བ་གདབ།  །ཇི་ལྟར་འདོད་པའི་དངོས་གྲུབ་ཐམས་ཅད་དང་།  །མི་ཟད་གཏེར་གྱི་དཔལ་རྣམས་རབ་ཏུ་སྩོལ།  །བདུད་རྩི་ཆེན་པོ་འཁོར་ལོ་འབར་བའི་རྒྱུད་ནས་བཏུས་ཏེ་མི་
ཕམ་པས་བྲིས་པ་དགེ།  ༈  །།ལྷ་ཡི་བླ་མ་སྒྲུབ་པ།  སྐྱབས་སེམས་སྔོན་བཏང་།  རང་ཉིད་འཇམ་དཔལ་གཞོན་ནུར་གསལ་བ་ཡི།  །མདུན་དུ་དམར་སེར་པདྨའི་དཀྱིལ་འཁོར་ལ།  །སྲྀཾ་ཛཾ་
ལས་བྱུང་བློ་ལྡན་ཡབ་ཡུམ་ནི།  །ལྷ་ཡི་བླ་མ་གསེར་མདོག་དྲང་སྲོང་ཆས།  །དཔག་བསམ་ཤིང་དང་ལྷ་ཡི་རིལ་བ་བསྣམས།  །འཇམ་དཔལ་གཞོན་ནུའི་ཅོད་པན་རལ་པ་མཛེས།  །དེ་མདུན་ལྷ་མོ་
གྲུབ་པ་སྐུ་མདོག་དཀར།  །ལྷ་རྫས་ཡོ་བྱད་ཡིད་འཕྲོག་ལྷ་མོའི་ཚུལ།  །རིན་ཆེན་འོད་འབར་གཏེར་གྱི་བུམ་པ་འཛིན།  །ཚེ་འཛིན་རྣམ་པར་རྒྱལ་མའི་ཅོད་པན་ཅན།  །ཡབ་ཡུམ་ཕྱེད་སྐྱིལ་ཚུལ་བཞུགས་
ཕན་ཚུན་གཟིགས།  །ཡེ་ཤེས་སྤྱན་དྲངས་དམ་ཡེ་དབྱེར་མེད་ལ།  །ལྷ་རྫས་མེ་ཏོག་ལ་སོགས་མཆོད་པས་མཆོད།  །གུས་པས་འདུད་ཅིང་བསྔགས་པའི་དབྱངས་ཀྱིས་བསྟོད།  །བདག་ཐུགས་འོད་

ཟེར་ཡབ་ཡུམ་ཐུགས་ཀར་ཕོག །དགྱེས་རབ་མཆོག་གྱུར་བདུད་རྩིའི་འོད་ཟེར་འཕྲོས།  །རྒུད་པ་ཀུན་སྦྱོང་བདེ་ལེགས་གྲུབ་པར་གྱུར།  །ཨོཾ་སྲྀ་ཧཔྶ་ཏ་ཡེ་ཛ་ཡེ་སརྦ་ཨརྠ་སིདྡྷ་ཡེ་སྭཱ་ཧཱ།  
ལྷ་རྫས་ཁང་བཟང་ཡིད་འཕྲོག་མེ་ཏོག་ཚལ།  །ལྷ་ཡི་བུ་དང་བུ་མོ་གར་བྱེད་དང་།  །ཉི་ཟླ་ཤར་བ་རྨིས་ན་གྲུབ་པའི་རྟགས།  །རིམ་བཞིན་བདེ་ལེགས་དང་ནི་ཡོན་ཏན་དང་།  །ཚེ་འཕེལ་བློ་གྲོས་འཕེལ་བའི་ལྟས་
ཡིན་ཏེ།  །དེས་མཚོན་རྨི་ལྟས་བཟང་པོ་སྣ་ཚོགས་འབྱུང་།  །གཞན་ཡང་དངོས་གྲུབ་རྣམ་པ་མང་པོ་ཐོག །རྒྱལ་དང་ཕུར་བུ་ཡབ་ཡུམ་སྒྲུབ་པའི་ཐབས།  །སྔོན་མེད་འདི་ནི་མེ་བྱ་ཟླ་༩ཚེས་༢༨ལ།  །དྷཱི་ཡི་མིང་ཅན་
རིག་རྩལ་ཉམས་ལས་ཤར།  །སྐལ་བཟང་དགེ་ལེགས་བཀྲ་ཤིས་འདོད་འཇོར་འགྱུར།  །མངྒ་ལཾ།  ༈  །དབྱངས་ཅན་དཀར་མོའི་སྒྲུབ་ཐབས་ནི།  སྐྱབས་སེམས་ཚད་མེད་བསྒོམས་བྱས་ལ།  སྟོང་པའི་
ངང་ལས་པད་དཀར་ཟླ་བའི་སྟེང་།  །རང་ཉིད་རྡོ་རྗེ་དབྱངས་ཅན་ཟླ་བའི་མདངས།  །གཞོན་སྒེག་ཡིད་འཕྲོག་མཚན་དཔེའི་དཔལ་འབར་མ།  །ཞལ་གཅིག་ཕྱག་གཉིས་བཻ་ཌཱུར་པི་ཝཾ་བསྒྲེང་།  །དར་དང་རིན་ཆེན་
རྒྱན་རྫོགས་ཙོག་པུར་བཞུགས།  །ཐུགས་ཀར་ཟླ་སྟེང་ས་བོན་ཧྲཱིཾཿ དཀར་པོ།  །དེ་ལས་འོད་འཕྲོས་སྲིད་ཞིའི་དྭངས་བཅུད་དང་།  །གཟུངས་སྤོབས་བློ་གྲོས་མ་ལུས་རབ་བསྡུས་ནས།  །རང་གི་སྙིང་གའི་ས་བོན་ལ་

ཐིམ་པས།  །འཇིགས་མེད་ངག་གི་དབང་ཕྱུག་གྲུབ་པར་གྱུར།  །ཧྲཱིཾཿ  ཞེས་ཡི་གེ་གཅིག་པ་ཅི་ནུས་བཟླས་མཐར་དབྱངས་གསལ་རྟེན་སྙིང་གི་ནུས་པ་བརྟེན་པར་བྱས་ལ་དགེ་བསྔོ་ཤིས་བརྗོད་བྱའོ།  །མི་ཕམ་པས་
སོ།  ༈  །རྗེས་གནང་གཅིག་ཤེས་ཀུན་འགྲོལ་བཞུགས་སོ།  །སྒྲུབ་ཐབས་རྒྱ་མཚོ་དང་བརྒྱ་རྩའི་རྗེས་གནང་གཅིག་ཤེས་ཀུན་འགྲོལ་ལ།  མདུན་དུ་མཎྜལ་ལ་དྲི་བཟང་གི་ཚོམ་བུ་ལྷ་གྲངས་ལྟར་བཀོད་པའི་
མཐར་མཆོད་ཡོན་སོགས་བསྐོར་བཤམས་ཀྱི་མདུན་དུ་འབུལ་གཏོར་དང་བཅས་པ་བཤམས།  སློབ་དཔོན་གྱི་མདུན་དུ་རྡོར་དྲིལ་ཏིང་ཤག་དང་།  གཞན་མཆོད་ནས་མཎྜལ་ཆབ་སོགས་འདུ་བྱས་ནས།  །ནམ་མཁའ་
དང་མཉམ་པའི་སོགས་སྐྱབས་འགྲོ་དང་།  །སངས་རྒྱས་ཆོས་ཚོགས་སོགས་ཚད་མེད་བཞི་བསྒོམ།  །རང་ཉིད་ཀྱི་ཐུགས་ཀར་ཟླ་བ་སོགས་ལ་ལྷ་གང་ཡིན་པའི་ས་བོན་གསལ་བའི་འོད་ཀྱིས་ལྷ་ཆྒཻ་མོ་ལ་སངས་
རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས།  མཆོད་པ་ཨརྒྷཾ་སོགས།  གཞུང་ལྟར་དང་།  རྒྱུན་བཤགས།  དཀོན་མཆོག་གསུམ་ལ་སོགས་ཚར་གསུམ།  དེ་ནས་ཤཱུ་ནྱ་ཏས་སྦྱངས།  
སྟོང་པའི་ངང་ལས་སོགས་ལྷ་དམ་ཚིག་པ་བསྐྱེད།  དེ་ཡི་དཔྲལ་བར་ཨོཾ།  མགྲིན་པར་ཨཱཿ  ཐུགས་ཀར་ཧཱུྃ།  དེ་རྣམས་ལས་འོད་ཟེར་འཕྲོས་པས་ཡེ་ཤེས་པ་བཛྲ་ས་མཱ་ཛཿ  སྤྱན་དྲངས།  

ཛཿཧཱུྃ་བྃ་ཧོཿས་རང་ལ་བསྟིམ།  སླར་ཡང་ཐུགས་ཀའི་འོད་ཟེར་གྱིས་དེ་བཞིན་གཤེགས་པ་ཐམས་ཅད་རིགས་ལྔ་འཁོར་དང་བཅས་པའི་རྣམ་པར་མདུན་གྱི་ནམ་མཁར་བཛྲ་ས་མཱ་ཛཿ  སྤྱན་དྲངས།  
ཨོཾ་པཉྩ་ཀུ་མཆོད་པ་མ་བྱས་ཀྱང་རུང་།  ལ་ས་པ་རི་ཝཱ་ར་ཨརྒྷཾ་ནས།  ཤབྡའི་བར་གྱིས་མཆོད།  ཁྱེད་རྣམས་ཀྱིས་བདག་ལ་མངོན་པར་དབང་བསྐུར་བ་སྩལ་རང་གཞུང་ནས་དབང་བསྐུར་སོགས་ཡོད་ན་དེ་སྦྱར།  དུ་གསོལ།  ཞེས་གསོལ་བ་བཏབ་པས།  ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་
མ་ཡ་ཤྲཱི་ཡེ་ཧཱུྃ།  ཞེས་གསུངས་ཤིང་དབང་བསྐུར་བས་རིགས་བདག་གང་ཡིན་གྱིས་དབུར་བརྒྱན་པར་བསམ།  དབང་ལྷ་རྣམས་རང་ལ་ཐིམ་པར་བསམ།  
དེས་བདག་བསྐྱེད་གྲུབ།  འདིར་དུས་རྒྱུན་བསྙེན་པ་སོགས་བྱེད་ན་གཞུང་ན་བཟླས་དམིགས་ཡོད་ན་དེ་སྦྱར་ལ་བཟླ།  མེད་ན་ཐུགས་ཀར་ཟླ་དཀྱིལ་སོགས་ལ་ས་བོན་སྔགས་ཕྲེང་བཅས་ཡིད་ཀྱིས་གསལ་བཏབ་ལ་སྔགས་བཟླ་རྒྱུ་ཙམ་ཡིན།  འོད་ཟེར་འཕྲོ་འདུ་དང་ལས་ཀྱི་
དམིགས་པ་སོགས་ཡིད་ཀྱིས་བྱའོ།  །མཆན།  རྗེས་གནང་དུས་བདག་བསྐྱེད་རྗེས་བཟླས་པ་ཅི་རིགས་བྱས་ལ།  དེ་ནས་མདུན་གྱི་མཆོད་པར་ཆབ་བྲན་ལ།  ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསངས།  ཨོཾ་སྭ་བྷཱ་ཝས་སྦྱངས།  
སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་སུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་ཆབ་ཞལ་ཟས་རོལ་མོ་རྣམས་དྭངས་ཤིང་ཐོགས་པ་མེད་པ་

འཕགས་པ་ཀུན་ཏུ་བཟང་པོའི་རྣམ་ཐར་ལས་བྱུང་བའི་མཆོད་པའི་སྤྲིན་གྱི་ཕུང་པོ་དཔག་ཏུ་མེད་པར་གྱུར།  སོ་སོའི་ཕྱག་རྒྱ་བཅས།  ཨོཾ་ཨརྒྷ྄ཾ་ཨཱཿཧཱུྃ་ནས།  ཤབྡ་ཨཱཿཧཱུྃ་བར་དང་།  ཨོཾ་བཛྲ་སྥ་ར་ཎ་ཁཾ་ཞེས་པས་
མཁའ་ཁྱབ་ཏུ་སྤེལ་བར་བྱའོ།  །དེ་ནས་མདུན་གྱི་ཚོམ་བུ།  སྭ་བྷཱ་ཝས་སྦྱངས།  སྟོང་པའི་ངང་ལས་དྲི་ཡི་མཎྜལ་གྱི་དབུས་སུ་ལྷ་གང་ཡིན་བདག་བསྐྱེད་ལྟར་བསྐྱེད་ཅིང་ཡེ་ཤེས་པ་བསྟིམས་ལ་དབང་བསྐུར་
བའི་བར་བྱ།  འདི་ལ་མངོན་པར་དབང་བསྐུར་བ་ཞེས་ཁ་བསྒྱུར་བ་ཙམ་མ་གཏོགས་འདྲའོ།  །དེ་ནས་ལྷ་གང་ཡིན་གྱི་སྔགས་ལ།  ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ་ནས།  ཤབྡའི་བར་སོ་སོའི་ཕྱག་རྒྱ་སེ་གོལ་
གྱི་སྒྲ་དང་བཅས་པས་ཕུལ།  ན་མཿསརྦ་བུདྡྷ་བོ་དྷི་སཏྭཱ་ནཱཾ།  ཨོཾ་སརྦ་བིད་པཱུ་ར་པཱུ་ར།  སུ་ར་སུ་ར།  ཨཱ་ཝརྟ་ཡེ་བྷྱཿསྭཱ་ཧཱ།  ཞེས་པས་མཆོད་ལ་ལྷ་གང་ཡིན་གྱི་བསྟོད་པ་བརྗོད།  ལྷ་དེའི་རིག་སྔགས་
བདུན་ཙམ་བཟླས་པས་མཉེས་པར་བྱའོ།  །དེ་ནས་གཏོར་མ་ཨོཾ་ཨཱཿཧཱུྃ་གི་བྱིན་གྱིས་བརླབ།  སྤྲོ་ན་བྱིན་རླབས་དམིགས་པ་སྦྱར།  ལྷ་སྔགས་ལ་ཨ་ཀཱ་རོ་བཏགས་པ་གསུམ་གྱིས་འབུལ།  ལྷ་མོ་ཡིན་ན་བཅོམ་ལྡན་འདས་མས་ཞེས་བྱའོ།  །བཅོམ་ལྡན་འདས་
ཀྱིས་བདག་དང་སེམས་ཅན་ཐམས་ཅད་ལ་དངོས་གྲུབ་མ་ལུས་པ་སྩལ་དུ་གསོལ།  ཞེས་འདོད་གསོལ་བྱའོ།  །དེ་ལྟར་གྲུབ་ནས་རྗེས་གནང་བགྱིད་པ་ལ་མཆོད་

གཡོག་པས་ཆབ་འགྱེད།  མེ་ཏོག་བཀྱེ་བསྡུ་གྲུབ་པ་དང་།  མེ་ཏོག་ཁྱེད་རང་གིས་བཟུང་།  སློབ་དཔོན་གྱིས།  ཕྱེད་མཎྜལ་ཕུལ་རྒྱུར་ཡར་ཕུལ།  གསོལ་བཏབ་དུས་ཐལ་མོ་སྟོང་པ་མི་བྱ།  མེ་ཏོག་འཛིན་པར་བྱའོ།  །འོ་ནམ་མཁའ་དང་མཉམ་པའི་སེམས་ཅན་ཆོས་བཤད་རྒྱས་བསྡུས་གང་འོས་རང་བློས་དཔྱད།  བསྡུ་ན་འདི་ཙམ་གྱིས་འཐུས་སོ།  །ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ།  དེའི་
ཆེད་དུ་ལྷག་པའི་ལྷའི་རྗེས་གནང་ཟབ་མོ་ཞུ་བར་བགྱིད་དོ་སྙམ་དུ་བྱང་ཆུབ་མཆོག་ཏུ་ཐུགས་བསྐྱེད་པ་དང་བཅས་ཏེ་གསན་འཚལ།  དེ་ལ་འདིར་ལྷ་གང་ཡིན་པའི་ལོ་རྒྱུས་ཕན་ཡོན་སོགས་རྒྱས་བསྡུས་གང་འཚམ་སའང་བློས་སྦྱར།  མཆན།  རྗེས་གནང་སྒྲུབ་པར་བྱེད་པ་ལ།  
སློབ་བསྡུ་ན།  ངེད་ཀྱི་བྱ་བ་རྣམས་སྔོན་དུ་སོང་ནས།  ཞེས་སྦྱར།  དཔོན་གྱིས་བདག་བསྐྱེད་བཟླས་པ་དང་བཅས་པ་མདུན་གྱི་དྲིའི་མཎྜལ་གྱི་དབུས་སུ་ལྷ་བསྐྱེད་ཅིང་མཆོད་བསྟོད་བཟླས་པས་མཉེས་པར་བྱ་བ་གཏོར་མ་ཕུལ་བ་རྣམས་སྔོན་དུ་སོང་ནས།  ད་རྗེས་གནང་ཞུ་བའི་ཡོན་དུ་མཎྜལ་ཕུལ་མཛོད།  ཅེས་བྱས་ལ་སློབ་བུ་རྣམས་ཀྱིས་མཎྜལ་ཕུལ་ཟིན་པ་དང་།  ཡང་
གསོལ་བ་འདེབས་པ་འདིའི་རྗེས་ཟློས་མཛོད་ཅིག །རྒྱ་མཚོ་ལྟར་ན།  རྡོ་རྗེ་འཛིན་པ་དགོངས་སུ་གསོལ།  །བདག་ནི་འགྲོ་ལ་ཕན་དོན་དུ།  །གཙོ་ཆེན་ཁྱོད་ལ་གསོལ་འདེབས་ཀྱི།  །མ་ལུས་རྗེས་གནང་སྩལ་དུ་གསོལ།  །ཞེས་པས་གསོལ་བ་

བཏབ་བོ།  །དུས་གསུམ་སངས་རྒྱས་ཐམས་ཅད་དང་།  །ལྷག་པའི་ལྷ་ཡི་ངོ་བོ་ཉིད།  །དཔལ་ལྡན་བླ་མའི་བཀའ་དྲིན་གྱིས།  །བདག་ལ་རྗེས་གནང་སྩལ་དུ་གསོལ།  །ཞེས་ལན་གསུམ་བྱ།  དེ་ནས་རྒྱུད་
དག་པར་བྱ་བའི་ཕྱིར་མདུན་གྱི་ལྷ་དང་སངས་རྒྱས་བྱང་སེམས་རྣམས་ཀྱི་དྲུང་དུ་རྒྱུན་བཤགས་དང་སྐྱབས་གསུམ་སྔོན་དུ་འགྲོ་བས་བྱང་ཆུབ་ཀྱི་སེམས་གཟུང་བ་ལ་སོགས་པ་བགྱིད་སྙམ་པས་འདིའི་རྗེས་ཟློས་
མཛོད།  དཀོན་མཆོག་གསུམ་ལ་བདག་སྐྱབས་མཆི།  སོགས་ནས།  འགྲུབ་པར་ཤོག་བར་ལན་གསུམ་བྱ།  ཁྱད་པར་དུ་བཅོམ་ལྡན་འདས་ལྷ་མོའི་རྗེས་གནང་སྩལ་དུ་གསོལ་སྙམ་པའི་འདུན་པས་
འདིའི་རྗེས་ཟློས་ཀྱང་གསུངས་ཤིག །སློབ་དཔོན་དགོངས་སུ་གསོལ།  །བདག་ལ་བཅོམ་ལྡན་འདས་ལྷ་མོའི་རྗེས་གནང་མ་ལུས་པ་སྩལ་དུ་གསོལ།  ཞེས་གསོལ་བ་ལན་གསུམ་འདེབས་པར་བྱའོ།  །
ད་སྦྱོར་བ་རྗེས་གནང་གི་གཞི་འགོད་པའི་སླད་དུ་དམིགས་པ་འདི་བཞིན་དུ་མཛད་པར་ཞུ།  ཨོཾ་ཤཱུ་ནྱ་ཏ་སོགས།  ཕྱི་ནང་གི་དངོས་པོ་ཐམས་ཅད་མི་དམིགས་པ་སྟོང་པ་ཉིད་དུ་གྱུར།  སྟོང་པའི་ངང་
ལས་གདན་གང་ཡིན་གྱི་སྟེང་དུ་ཁྱེད་རང་རྣམས་ལྷ་གང་ཡིན་དེའི་བདག་བསྐྱེད་ལྟར་ཐུགས་ཀར་ཧཱུྃ་ཡིག་རྣམས་ཀྱིས་མཚན་པར་གྱུར།  ཅེས་པའི་བར་བརྗོད་པས་གསལ་བཏབ་ལ།  ད་རྗེས་གནང་དངོས་གཞི་

ལ་གསུམ་ལས།  དང་པོ་སྐུའི་རྗེས་གནང་གི་སླད་དུ་སློབ་དཔོན་ཡང་རང་གིས་བསྒོམ་པ་དང་འདྲ་བའི་ལྷ་དེ་དངོས་ཡིན་སྙམ་པའི་མོས་གུས་བྱས་པས་སློབ་དཔོན་གྱི་ཐུགས་ཀ་ནས་འོད་
ཟེར་འཕྲོས།  མདུན་བསྐྱེད་ཀྱི་ལྷའི་ཐུགས་རྒྱུད་བསྐུལ།  དེའི་ཐུགས་ཀ་ནས་འོད་ཟེར་འཕྲོས།  ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་རྒྱུད་བསྐུལ་བས།  སློབ་དཔོན་དང་
མདུན་བསྐྱེད་ཀྱི་ལྷ་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་ལྷ་མོ་འཁོར་དང་བཅས་པའི་སྐུ་ཆེ་ཆུང་མ་ངེས་པ་དཔག་ཏུ་མེད་པ་བྱོན།  ཁྱེད་རྣམས་ཀྱི་སྤྱི་གཙུག་
ལ་སོགས་པ་བ་སྤུའི་བུ་ག་རྣམས་ནས་ཆར་བབ་པ་བཞིན་སིབ་སིབ་ཐིམ་པར་མོས་པ་མཛོད་ཅིག  །རྩ་སྔགས་དང་།  ཨཱ་ཝེ་ཤ་ཡ་ཛཿཧཱུྃ་བཾ་ཧོཿས་གཉིས་མེད་བསྟིམ།  དྲིལ་བུ་དང་ཏིང་ཤག་འཁྲོལ་ཞིང་
གུ་གུལ་སོགས་སྤོས་བདུག་ལ་འཇམ་རོལ་རྒྱུན་རིང་བ་བྱའོ།  །རྒྱ་མཚོ་ལྟར་ན།  བར་འདིར་སྒྲུབ་ཐབས་རང་གཞུང་གི་དབང་བསྐུར་བའི་དམིགས་པ་དེ་ཕོག་ལ་རིགས་ཀྱི་བདག་པོས་དབུར་བརྒྱན་པའི་བར་བརྗོད་དོ།  །དེས་རྗེས་གནང་
གི་གཞི་འགོད་པའམ་སྐུའི་རྗེས་གནང་སོང་ནས་གསུང་གི་རྗེས་སུ་གནང་བའམ་བཟླས་པའི་ལུང་སྦྱིན་པ་ལ།  སློབ་དཔོན་གྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ས་བོན་ཨ་དང་ཧྲཱིཿ གང་ཡིན་དེ་སྨོས་

ལ།  དེ་ལས་སྔགས་ཀྱི་ཕྲེང་བ་བྱུང་བ་ཞལ་ནས་འཐོན།  ཁྱེད་རང་རྣམས་ཀྱི་ཞལ་དུ་ཞུགས།  ཐུགས་ཀར་ཟླ་བའི་སྟེང་དུ་ས་བོན་ཨ་སོགས་གང་ཡིན་ལ་ཐིམ།  དེའི་དུས་སུ་ཕྱོགས་བཅུའི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་མཁྱེན་བརྩེ་ནུས་པའི་མཐུ་དང་བྱིན་རླབས་ཐམས་ཅད་འོད་ཟེར་གྱི་རྣམ་པར་སྔགས་ཕྲེང་དང་ལྷན་ཅིག་ཞལ་དུ་ཞུགས་ཤིང་།  སྙིང་གའི་ས་བོན་ལ་ཐིམ་པར་མོས་པ་
མཛོད་ལ་སྔགས་འདིའི་རྗེས་ཟློས་ལན་གསུམ་བྱས་པས་དང་པོས་བྱིན་གྱིས་བརླབ།  གཉིས་པས་དབྱེར་མེད་དུ་འདྲེས།  གསུམ་པས་བརྟན་པར་བྱས་པའི་མོས་པ་མཛོད།  ཅེས་བྱས་ལ་སྔགས་གང་
ཡིན་པ་དེ་ལན་གསུམ་རྗེས་ཟློས་བྱའོ།  །དེ་ལྟར་བཟླས་ལུང་ཕོག་པ་ལ་སླར་ཡང་རིག་སྔགས་ཀྱི་བྱིན་གྱིས་བརླབས་པའི་ལུང་སྦྱིན་པའི་ཆེད་དུ་སློབ་དཔོན་ལ་མེ་ཏོག་འཐོར་བཞིན་དུ་འདིའི་རྗེས་ཟློས་མཛོད།  
བཅོམ་ལྡན་བདག་གིས་བཟུང་ལགས་ཀྱི།  །བདག་ལ་འགོ་བར་མཛད་དུ་གསོལ།  །ཞེས་ལན་གསུམ་བརྗོད།  དེ་ལྟར་ཕུལ་བའི་མེ་ཏོག་དེ་ཉིད་སླར་ཡང་སྔགས་ཀྱི་ཕྲེང་བར་བྱིན་གྱིས་བརླབས་ཏེ་ཁྱེད་
རང་གི་སྤྱི་བོར་ཕུལ་བས་སྙིང་གའི་ས་བོན་ལ་ཐིམ་པའི་མོས་པ་མཛོད་ཅིག  །སློབ་དཔོན་གྱིས་རྩ་སྔགས་ཀྱིས་བསྔགས་པའི་མེ་ཏོག་སྤྱི་བོར་འཐོར་ཞིང་།  བཅོམ་ལྡན་འདི་ལ་སྩལ་ལགས་ཀྱི།  །འདི་

ལ་འགོ་བར་མཛད་དུ་གསོལ།  །བརྟུལ་ཞུགས་བརྟན་པར་མཛད་དུ་གསོལ།  །སྔགས་ཀྱི་དངོས་གྲུབ་སྩལ་དུ་གསོལ།  །རིག་པ་འཛིན་པ་འདི་རྣམས་ལ་ལྷ་ཆྒཻ་མོ་འཁོར་དང་བཅས་
པའི་སྐུ་གསུང་ཐུགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག  །ཅེས་བྱའོ།  །གསུམ་པ་དམ་བཅའ་བའི་ལུང་གི་ཕྱིར།  ལྷ་ཆྒཻ་མོ་འདི་ཉིད་ཇི་སྲིད་བྱང་ཆུབ་མ་ཐོབ་ཀྱི་བར་དུ་ཡི་དམ་དུ་བཟུང་ངོ་
བདག་ཐུགས་ཀྱིས་མ་བཏང་ཞིག་སྙམ་པས་འདིའི་རྗེས་ཟློས་གསུངས་ཤིག  །སློབ་དཔོན་དགོངས་སུ་གསོལ།  བདག་རིག་པ་འཛིན་པ་མིང་འདི་ཞེས་བགྱི་བས་དུས་འདི་ནས་བཟུང་སྟེ་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་ལྷ་ཆྒཻ་མོ་འཁོར་དང་བཅས་པ་ཡི་དམ་གྱི་ལྷར་བཟུང་ནས་འདིའི་གསང་སྔགས་ཀྱང་ཅི་ནུས་སུ་འདོན་པར་དམ་བཅའ་ལགས་སོ།  །ཞེས་ལན་གསུམ་བརྗོད།  རྒྱ་མཚོ་ལྟར་ན་དམ་བཅའི་
ལུང་འདི་མེད་ཀྱང་ཆོག་པར་མཛད།  དེས་དངོས་གཞིའི་ལུང་གསུམ་སོང་ནས།  ད་ནི་ཐུགས་ཀྱི་བྱིན་གྱིས་བརླབ་པའི་རྗེས་གནང་གི་སླད་དུ།  མདུན་གྱི་ལྷ་ལ་མོས་གུས་དུང་དུང་བ་དང་བདག་གི་རྒྱུད་བྱིན་གྱིས་བརླབ་ཏུ་
གསོལ་སྙམ་པ་མཛད་པས།  མདུན་བསྐྱེད་ཀྱི་ལྷའི་ཐུགས་ཀ་ནས་རང་འདྲ་བའི་སྐུ་སོར་ཚད་ཙམ་ཞིག་ཕྱག་མཚན་གྱི་ཚོགས་དཔག་ཏུ་མེད་པ་དང་བཅས་པ་རྒྱངས་ཏེ་བྱོན།  ཁྱེད་རང་རྣམས་ཀྱི་ཐུགས་ཀར་ཞུགས་ཏེ་

སྙིང་གའི་ས་བོན་དང་དབྱེར་མེད་དུ་འདྲེས་པས་རྒྱུད་བྱིན་གྱིས་བརླབ་པའི་མོས་པ་མཛོད།  ཅེས་བྱས་ལ་གནས་ལུགས་ལ་ཅུང་ཟད་རེ་མཉམ་པར་བཞག  །བྱིན་བརླབས་འདི་བརྒྱ་རྩའི་ཡིག་རྙིང་ན་མེད་ཀྱང་བླ་མ་རྣམས་
ཀྱི་ཕྱག་ལེན་དེ་ལྟར་མཛད་དོ།  །སྤྲོ་ན་སྐབས་འདིར་སྒྲུབ་ཐབས་ཀྱི་ལུང་བྱ།  དེས་ནི་ལྷ་མོའི་རྗེས་གནང་ལུང་དང་བཅས་པ་ལེགས་པར་གྲུབ་པ་ཡིན་ལ།  ལྷ་འདི་ཉིད་ཡི་དམ་གྱི་ལྷར་འཛིན་ཅིང་དམ་ཚིག་ལས་མི་འདའ་བར་བགྱིའོ་
སྙམ་པས་འདིའི་རྗེས་ཟློས་མཛོད།  གཙོ་བོས་ཇི་ལྟར་སོགས་ལན་གསུམ་གྱིས་དམ་བཅའ་བཟུང་ལ།  སླར་ཡང་བཀའ་དྲིན་གཏང་རག་གི་ཡོན་དུ་མཎྜལ་ཞིག་ཕུལ་བར་ཞུ།  ཞེས་བྱས་ལ་
མཎྜལ་འབུལ་དུ་གཞུག་མཎྜལ་དུ་མ་ཟད་རང་གི་ལུས་ལོངས་སྤྱོད་དགེ་བའི་རྩ་བ་ཐམས་ཅད་ཀྱང་ཀུན་ཏུ་བཟང་པོའི་མཆོད་པའི་སྤྲིན་ཕུང་དུ་དམིགས་ནས་འབུལ་ན་ཆ་ཤས་ནས་བཞེས་ལ་ལོངས་སྤྱད་དུ་གསོལ་
སྙམ་པའི་ཡིད་ཀྱིས་འདིའི་རྗེས་ཟློས་མཛོད།  དེང་ནས་བརྩམས་ཏེ་བདག་བྲན་དུ་སོགས་ལན་གཅིག་གམ་གསུམ་དུ་རྗེས་ཟློས་བྱའོ།  །དེ་ལྟར་ལྷ་ཆྒཻ་མོའི་རྗེས་སུ་གནང་བ་ལེགས་པར་གྲུབ་པ་ཡིན་པས་འདིའི་སྒོ་ནས་
རང་གཞན་གྱི་དོན་རྒྱ་ཆེན་པོ་མཛད་པ་དང་།  དགེ་བའི་རྩ་བ་རྣམས་བྱང་ཆུབ་ཆེན་པོར་ཡོངས་སུ་བསྔོ་བའི་ཐུགས་འདུན་གནང་བར་ཞུ།  འཇམ་དཔལ་དཔའ་བོས་སོགས་བསྔོ་བ་དང་སྨོན་ལམ་ཅི་རིགས་བྱའོ
སླར་ཡང་སློབ་དཔོན་གྱིས་མཆོད་བསྟོད་བཟོད་གསོལ་བྱས་རྗེས།  ཨོཾ་བཛྲ་མུཿ ས་ཚོམ་བུའི་ཡེ་ཤེས་པ་གཤེགས།  དམ་ཚིག་པ་ཛཿཧཱུྃ་བྃ་ཧོཿས་རང་ལ་བསྟིམས་ནས་དགེ་བསྔོ་ཤིས་བརྗོད་ཀྱིས་ལས་
རྗེས་བསྡུ་བར་བྱའོ།  །འདིར་བ་རི་བརྒྱ་རྩ་དང་སྒྲུབ་ཐབས་རྒྱ་མཚོའི་རྗེས་གནང་ལ་བར་ལྔའི་མཚམས་སྦྱོར་སོགས་ཕྲན་བུ་རེའི་ཁྱད་པར་ལས་དབྱེ་བ་ཆེར་མེད་ལ།  དེ་ནི་གཞུང་སོ་སོའི་ཕྱག་ལེན་བཞིན་དུ་མཛད་པའང་
ལེགས་མོད་ཀྱི།  ཚིག་གི་མཚམས་སྦྱར་ཚུལ་ཙམ་ལ་གང་ལྟར་བྱས་ཀྱང་འགལ་བ་མེད་ངེས་པས་འདིར་ནི་བརྒྱ་རྒྱམ་གཉིས་སོགས་རྗེས་གནང་ཀུན་གྱི་སྤྱི་འགྲོར་རུང་བར་མཐོང་ནས་དཀྱུས་གཅིག་ཏུ་སྦྱར་བ་ཡིན་ལ།  
ཐོག་མར་རྗེས་གནང་ཞུ་བའི་གསོལ་འདེབས་ཚིགས་བཅད་མི་འདྲ་བ་གཉིས་པོ་སོ་སོ་གང་ཡིན་པའི་ལུགས་ལྟར་གང་རུང་རེའམ་གཉིས་ཀ་བྱས་ཀྱང་རུང་བར་མངོན་ནོ།  །ཞེས་མི་ཕམ་རྡོ་རྗེས་བྲིས་པ་དགེ་ལེགས་
འཕེལ།  ༈  །བཟླས་ལུང་བྱ་བ་ལ།  འོད་དཔག་མེད་སོགས་ལ།  སློབ་དཔོན་གྱིས་བདག་ལ་རིག་སྔགས་དམ་པ་སྩལ་དུ་གསོལ།  ལན་གསུམ་གསོལ་བཏབ་རྗེས་ཟློས་བྱ།  སེམས་བསྐྱེད་གསལ་བཏབ་
ཤཱུ་ནྱ་ཏས་སྦྱངས་ལ།  མངོན་རྟོགས་ལྟར་སློབ་མ་ལྷར་བསྐྱེད།  ཐུགས་ཀར་ཧཱུྃ་ཞེས་པའི་བར་དུའོ།  །དེ་ནས་གསུང་གི་རྗེས་གནང་གི་ལུང་བཞིན་རྗེས་སུ་བཟླས་པའི་ལུང་སྟེར་བ་ཡིན་ནོ།  །འདི་རྒྱུད་སྡེ་བཞི་གང་

རུང་གི་དབང་ཐོབ་པ་ལ་བྱེད་པ་ཡིན་གྱི་གཞན་དུ་མིན་ནོ།  །གང་བའི་ཟླ་བ་ལས་བརྒྱུད་པའི་སྒྲུབ་ཐབས་བཅུ་དྲུག་སྐོར་གྱི་ཉེ་སྲས་བརྒྱད་པོ་ཐམས་ཅད་བཟླས་ལུང་ཁོ་ན་རེད།  རིགས་གསུམ་བྱམས་པ་མ་གཏོགས་ཉེ་
སྲས་གཞན།  མཱ་ཀི་གོས་དཀར་སྤྱན་མའི་སྒེར་སྒྲུབ།  སངས་རྒྱས་རབས་བདུན་སོགས་གང་ཟླའི་བརྒྱུད་པ་རིན་འབྱུང་མ་གཏོགས་གཞན་ན་མེད་འདྲ་སྙམ།  མངྒ་ལཾ།  ༈  །ལྷ་གང་ལའང་གཏོར་མ་
འབུལ་བའི་ཆོ་ག་འདི་བཞིན་བྱས་ན་ཆོག་སྟེ།  དཔེར་ན་རྗེ་བཙུན་སྒྲོལ་མ་ལ་མཚོན་ན།  དཀར་དམར་གྱི་གཏོར་མ་ལྟ་བུ་ལྷ་སོ་སོ་ལ་རུང་བའི་ཁ་ཟས་བཟང་དགུས་བསྐོར་བ་བཤམས།  ཨ་མྲྀ་ཏས་བསངས།  སྭ་བྷཱ་ཝས་
སྦྱངས།  སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿཧཱུྃ་འོད་དུ་ཞུ་བ་ལས་བྱུང་བའི་ལྷའི་ཞལ་ཟས་རོ་བརྒྱ་དང་ལྡན་པའི་གཏོར་མ་ཟག་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོ་
ཟེར་མ་ལས་འདོད་པའི་ཡོན་ཏན་རབ་འབྱམས་ཀྱི་སྤྲིན་ཕུང་འཕྲོ་བ་ཀུན་ཏུ་བཟང་པོའི་མཆོད་པའི་སྤྲིན་ཆེན་པོའི་རང་བཞིན་དུ་གྱུར།  ཅེས་བརྗོད་ཅིང་བསམས་ལ།  ཨོཾ་ཨཱཿཧཱུྃ་ཧོཿཞེས་ལན་གསུམ་དང་།  ཨ་ཀཱ་
རོས་བྱིན་གྱིས་བརླབས།  རང་གི་ཐུགས་ཀ་ནས་འོད་ཟེར་འཕྲོས་པས་རྗེ་བཙུན་སྒྲོལ་མ་འདིར་ལྷ་སོ་སོ་གང་འདོད་ལ་ཁ་བསྒྱུར།  འཁོར་དང་བཅས་པ་མདུན་གྱི་ནམ་མཁའ་ཨོཾ་བཛྲ་ས་མཱ་ཛཿཞེས་པས་སྤྱན་དྲངས།  པདྨ་ཀ་

མ་ལ་ཡེ་སྟྲཾ་གྱིས་གདན་ཕུལ།  དེ་རྣམས་ཀྱི་ལྗགས་འོད་ཟེར་གྱི་སྤུ་གུས་གཏོར་མའི་དྭངས་བཅུད་དྲངས་ཏེ་གསོལ་བས་ཟག་མེད་ཀྱི་བདེ་བས་སྐུ་གསུང་ཐུགས་ཀྱི་རྒྱུད་ཡོངས་སུ་དགྱེས་ཤིང་ཚིམ་
པར་གྱུར།  ཨོཾ་ཨཱ་ཪྻ་ཏཱ་ར།  འདི་ལྷ་སོ་སོ་གང་འདོད་པའི་མཚན་སྔགས་ལ་ཁ་བསྒྱུར་བྱ།  ས་པ་རི་ཝཱ་ར་ཨེ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་གསུམ་མམ་བདུན་གྱིས་འབུལ་བར་བྱ།  ཨརྒྷཾ་སོགས་ཀྱིས་མཆོད་ཅིང་བསྟོད་འཁོར་བ་ལས་སྒྲོལ་སོགས།  
ལ།  འདོད་གསོལ་གང་འདོད་དམ།  རྗེ་བཙུན་འཕགས་མ་སྒྲོལ་མ་འདི་ལྷ་གང་འདོད་ལ་ཁ་བསྒྱུར།  འཁོར་བཅས་ཀྱིས།  །ཟག་མེད་བདུད་རྩིའི་མཆོད་གཏོར་འདི་བཞེས་ལ།  །བདག་
ཅག་བྱང་ཆུབ་བར་དུ་རྗེས་འཛིན་ཞིང་།  །མཆོག་དང་ཐུན་མོང་དངོས་གྲུབ་སྩལ་དུ་གསོལ།  །བཛྲ་མུཿ  གཏོར་མའི་མགྲོན་ཐམས་ཅད་རང་བཞིན་གྱི་གནས་སུ་གཤེགས་པར་གྱུར།  ཅེས་བྱའོ།  །འདིར་
གཏོར་མགྲོན་གྱི་ཞར་ལ་འདས་མ་འདས་ཀྱི་གཏོར་མ་སྟབས་གཅིག་བཏང་བར་འདོད་ན།  སྤྱན་འདྲེན་སྐབས།  རྗེ་བཙུན་སྒྲོལ་མ་ལ་སྲིད་པ་དང་ཞི་བས་བསྡུས་པའི་གཏོར་མའི་མགྲོན་མ་ཚང་བ་མེད་པའི་འཁོར་གྱིས་
བསྐོར་བ་ཨོཾ་བཛྲ་ས་མཱ་ཛཿ གཙོ་བོའི་ཞེས་བསྒྱུར།  གཙོ་མོའི་ཐུགས་ཀའི་འོད་ཟེར་གྱིས་རེག་པ་ཙམ་གྱིས་སྲིད་ཞིའི་མགྲོན་ཐམས་ཅད་རྗེ་བཙུན་སྒྲོལ་མའི་འདིར་ལྷ་གང་འདོད་དེར་ཁ་བསྒྱུར།  སྐུར་གྱུར་པའི་ལྗགས་སོགས་སྦྱར།  སྒྲོལ་

མ་ཡིད་བཞིན་འཁོར་ལོའི་སྒྲུབ་པ་ལ་ཞུགས་པའི་དུས་སུ་མི་ཕམ་པས་སྦྱར་བ་དགེ་ལེགས་སུ་གྱུར་ཅིག  མངྒ་ལཾ།  ༈  །།ལྷ་སྣ་ཚོགས་ཀྱི་བཟླས་དམིགས་མདོར་བསྡུས་ནི།  སྦྱོར་རྗེས་སྤྱི་ལྟར་བྱས་
ལ།  མཱཾ།  འཇམ་དབྱངས་གསེར་མདོག་རལ་གྲི་པོ་ཏི་ཅན།  །ཨོཾ་མཉྫུ་ཤྲཱི་མཱཾ་སྭཱ་ཧཱ།  ཡང་ན།  ཨ།  སྐུ་མདོག་དཀར་པོ་མཆོག་སྦྱིན་གཡོན་ཨུཏྤལ།  །ཨོཾ་ཝཱ་ཀྱེ་དཾ་ན་མཿ སྙིང་པོའི་སྔགས་འདིས་ལོངས་སྤྱོད་འཕེལ་ཞེས་
འཇམ་དཔལ་རྩ་རྒྱུད་ལས་སོ།  །ཡང་ན་གོང་བཞིན།  ཉེ་སྙིང་།  ཨོཾ་ཝཱ་ཀྱཻ་ཧཱུྃ།  སེམས་ཅན་ཐམས་ཅད་དགུག་གསུང་།  ཞེས་སོ།  །ཡང་ན།  དྷཱིཿ གསེར་མདོག་རལ་གྲི་ཨུཏྤལ་པོ་ཏི་འཛིན།  ཨོཾ་ཨ་ར་པ་ཙ་ན་དྷཱིཿ ཡང་ན།  མུ།  དམར་སེར་རལ་གྲི་པུསྟི་འཛིན་
པའོ།  །ཨོཾ་ཝཱ་གཱི་ཤྭ་རི་མུ།  ཡང་ན།  མུཾ།  མདོག་དམར་རལ་གྲི་དང་ནི་ཨུཏྤལ་བསྣམས།  །ཨོཾ་མུཾ་ཤྲཱི་ཨ་ར་ག་ཡ་སྭཱ་ཧཱ།།  ༈  །།ཧྲཱིཿ སྤྱན་གཟིགས་དཀར་པོ་
མཆོག་སྦྱིན་པད་དཀར་བསྣམས།  །ཨོཾ་མ་ཎི་པདྨེ་ཧཱུྃ།  ཡང་ན།  ཨྃ།  མདོག་དམར་མཆོག་སྦྱིན་པདྨ་དམར་པོ་བསྣམས།  །ཨ་ཨ་རོ་ལི་ཀྲ། ཡང་ན།  ལྃ།  མདོག་དཀར་གཡས་པས་མཆོག་སྦྱིན་
གཡོན་པད་དཀར།  །ཨོཾ་ལོ་ཀ་ནཱ་ཐ་ལྃ་སྭཱ་ཧཱ།  ཡང་ན།  ཧྲཱིཿ མདོག་དམར་པདྨ་དམར་པོ།  ཐུགས་ཀར་འཛིན་ཅིང་འབྱེད།  །ཨོཾ་ཧྲཱིཿཧཱུྃ་པདྨ་པྲི་ཡ་སྭཱ་ཧཱ།  ༈  །ཕྱག་རྡོར་སྔོན་པོ་རྡོ་རྗེ་དྲིལ་བུ་འཛིན།  །

།ཨོཾ་བཛྲ་པཱ་ཎི་ཧཱུྃ།  ཡང་ན།  ཧཱུྃ།  མཐིང་ག་མཆོག་སྦྱིན་པདྨ་རྡོ་རྗེ་བསྣམས།  །ཨོཾ་ཊཀྐི་ཧཱུྃ་ཛཿ ཡང་ན།  ཧཱུྃ།  སྔོན་པོ་གཡས་ན་རྡོ་རྗེ་གཡོན་སྡིགས་མཛུབ།  །ཨོཾ་ཀུ་རུ་བྷ་ན་ར་ཧ་སྭཱ་ཧཱ།  
༈ །ཨྃ།  ནམ་སྙིང་སྔོ་བསང་རལ་གྲི་རིན་ཆེན་འཛིན།  །ཨོཾ་ཨཱ་ཀཱ་ཤ་གརྦྷཱ་ཡ་སྭཱ་ཧཱ།  ཡང་ན།  ཏྲྃ།  མདོག་དཀར་གཡས་ན་རལ་གྲི་ཐོགས་པའོ།  །ཏྲྃ་བཱ་པཱ་ཊ་ཊ་ཧ་ཧ།  ཡང་ན།  གྃ། སྔོ་བསང་གཡས་
ན་རལ་གྲི་བསྣམས་པའོ།  །ཨོཾ་ག་ག་ན་གཉྫ་གཾ་སྭཱ་ཧཱ།  ཡང་ན།  ཏྲྃ།  གསེར་གྱི་མདོག་ཅན་རལ་གྲི་འཛིན་པའོ།  །ཏྲྃ་ཨ་གརྦྷཱ་ཡ་སྭཱ་ཧཱ།  ༈  །ཀྵིཾ།  ས་སྙིང་གསེར་མདོག་རྡོ་རྗེ་རིན་ཆེན་བསྣམས།  །ཨོཾ་ཀྵི་
ཏི་གརྦྷ་ཀྵིཾ་སྭཱ་ཧཱ།  ཡང་ན།  ཀྵི།  སྐུ་མདོག་དཀར་པོ་མྱུ་གུ་དྲིལ་བུ་འཛིན།  །ཨོཾ་ཀྵི་ཧི་རཱ་ཛ་ཡ་སྭཱ་ཧཱ།  ཡང་ན།  ཨི།  ལྗང་གུ་མཆོག་སྦྱིན་པད་སྟེང་ནོར་བུ་བསྣམས།  །ཨོཾ་ཀྵི་ཏི་ཧ་རཱ་ཛ་ཡ་སྭཱ་ཧཱ།  ༈  །མེཾ།  །
བྱམས་པ་གསེར་མདོག་ཀླུ་ཤིང་རིལ་བ་བསྣམས།  ཨོཾ་མཻ་ཏྲི་དྷཱ་ར་ཎི་སྭཱ་ཧཱ།  ཡང་ན།  མཻཾ།  གསེར་མདོག་མཆོག་སྦྱིན་རིལ་བ་འཛིན་པའོ།  །ཨོཾ་མཻ་ཏྲི་ནཱ་ཐ་མཻཾ་སྭཱ་ཧཱ།  ཡང་ན།  མཻཾ།  གསེར་མདོག་མཆོག་སྦྱིན་
ཀླུ་ཤིང་འཛིན་པའོ།  །ཨོཾ་མཻ་ཏྲི་ཌི་ཌྷ་ཙིཏྟེ་ཏིཥྛ་ཧོཿ ཡང་ན།  མེ།  དམར་སེར་ཆོས་འཆད་ཕྱག་རྒྱ་མཛད་པའོ།  །ཨོཾ་མུ་ནི་མུ་ནི་སྨ་ར་སྭཱ་ཧཱ།  ༈  ནཾ།  སྒྲིབ་སེལ་མཐིང་ག་གཡས་ན་རལ་གྲི་བསྣམས།  །ཨོཾ་

སརྦ་ནི་བ་ར་ཎི་བིཥྐཾ་བྷི་ནི་སྭཱ་ཧཱ།  ཡང་ན།  གསེར་མདོག་མཆོག་སྦྱིན་ནོར་བུ་བསྣམས་པའོ།  །ཨོཾ་ནི་ས་རཱ་ཡ་སྭཱ་ཧཱ།  ཡང་ན།  །སྐུ་མདོག་ལྗང་གུ་པོ་ཏི་དྲིལ་བུ་འཛིན།  །ནི་ས་རཾ་བྷ་ཡ་སྭཱ་ཧཱ།  ཡང་ན།  
སྐཾ།  མདོག་དཀར་བུམ་པ་པད་སྟེང་ཟླ་རྒྱས་བསྣམས།  །ཨོཾ་ཨ་མྲྀ་ཏ་བིནྡུ་ཛཱ་བ་མ་ཧཱ་སུ་ཁ་སྭཱ་ཧཱ།  ༈  །སཾ།  ཀུན་བཟང་དཀར་པོ་གཡས་ན་ནོར་བུ་བསྣམས།  །ཨོཾ་ས་མནྟ་བྷ་དྲ་སཾ་སྭཱ་ཧཱ།  ཡང་ན།  སཾ།  སྔོ་
བསང་མཆོག་སྦྱིན་དཔལ་འབྲས་གཡོན་ནོར་བུ།  །ཨོཾ་སཱཾ་ཧྲཱིཿཀཱ་ཡ་སྭཱ་ཧཱ།  ཡང་ན།  སཾ།  མདོག་དམར་གང་བུམ་པད་སྟེང་ཉི་མ་བསྣམས།  །ན་མ་སྟྲཻ་ཡ་དྷྭི་ཀཱ་ནཱཾ།  ཏ་ཐཱ་ག་ཏཱ་ནཱཾ།  ཨོཾ་ཨསྟ་བ་ར་བྷོ་གི་སྭཱ་ཧཱ།  
ཡང་ན།  ཧཱུྃ།  གསེར་གྱི་མདོག་ཅན་སྙེ་མ་དྲིལ་བུ་འཛིན།  །ཧཱུྃ་སྭ་རཱ་ཛ་ཡ་སྭཱ་ཧཱ།  ཡང་ན།  སྭྃ།  དཀར་དམར་མཆོག་སྦྱིན་པད་སྟེང་ནོར་བུ་བསྣམས།  །ཨོཾ་སྭཾ་ཧྲཱིཿརཱ་ཛ་ཡ་སྭཱ་ཧཱ།  ༈  །ཧཱུྃ།  རྡོ་རྗེ་ཁུ་ཚུར་
མཐིང་ག་ཁུ་ཚུར་མཛད།  །ཨོཾ་རུ་ཊུ་རུ་ཊུ་ཧཱུྃ་ཕཊ།  ཙཾ།  རྡོ་རྗེ་འཁོར་ལོ་སྔོན་པོ་འཁོར་ལོ་བསྣམས།  །ཨོཾ་བཛྲ་ཙཀྲ་ཧཱུྃ།  གཾ།  ནམ་མཁའ་མཛོད་སྔོན་ཕྱག་གཉིས་མཉམ་གཞག་ཅན།  །ཨོཾ་ག་ག་ན་སཾ་བྷ་ཝ་བཛྲ་
བཱ་ཙ་ཧོཿ  ཡང་ན།  གྃ།  སྐུ་མདོག་དཀར་པོ་ནམ་མཁའ་མཛོད་རྒྱ་ཅན།  །ཨོཾ་ག་ག་ན་གཉྫོ་གཾ་སྭཱ་ཧཱ།  རཾ།  ལག་ན་རིན་ཆེན་སྔོ་བསང་ནོར་བུ་འཛིན།  །ཨོཾ་རཏྣ་པཱ་ཎི་ར་མུ་སྭཱ་ཧཱ།  ཏྲཱཾ།  རིན་ཆེན་འབྱུང་བ་གསེར་

མདོག་པདྨ་བསྣམས།  །ཨོཾ་རཏྣཱ་ཀ་ར་ཧྲཱིཿརཏྣཾ་ད་ད་སྭཱ་ཧཱ།  བཾ།  རྡོ་རྗེ་སྙིང་པོ་སྔོན་པོ་རྡོ་རྗེ་བསྣམས།  །ཨོཾ་བཛྲ་གརྦྷ་ཧཱུྃ།  མྃ།  བློ་གྲོས་མི་ཟད་མདོག་དཀར་ཆོས་འཆད་མཛད།  །ཨོཾ་ཨཀྵ་ཡ་
མ་ཏི་སྭཱ་ཧཱ།  སཱཾ།  བློ་གྲོས་རྒྱ་མཚོ་དཀར་པོ་མཉམ་དུང་འཛིན་པ།  གཞག་མཛད།  །ཨོཾ་སཱ་གར་མ་ཏི་ས་ར་སྭཱ་ཧཱ།  པྲྃ།  ཤེར་ཕྱིན་དཀར་མོ་མཆོག་སྦྱིན་གླེགས་བམ་བསྣམས།  །ཨོཾ་པྲཛྙེ་མ་ཧཱ་པྲཛྙེ་གདན་བཞི་དང་པེ་ཊ་ལས།  ཧཱུྃ་སྭཱ་ཧཱ།  ཡང་ན།  ཨ།  
མདོག་དཀར་མཆོག་སྦྱིན་གླེགས་བམ་བསྣམས།  །ཨོཾ་ཤྲུ་ཏི་སྨྲཾ་ཏི་བི་ཛ་ཡེ་སྭཱ་ཧཱ།  ཡང་ན།  ཨ།  མདོག་དཀར་མཉམ་གཞག་རྡོ་རྗེ་བསྣམས་པའོ།  །ཨ་
གཅིག་པུ་བཟླ།  ཨཾ།  སྨེ་བརྩེགས་མཐིང་ག་བཞེངས་སྟབས་བུམ་པ་བསྣམས།  །ཨོཾ་རྐུ་ཏི་ཕཊ།  ཧཱུྃ།  རྡོ་རྗེ་རྒྱལ་མོ་མཐིང་ག་རྡོ་རྗེ་བསྣམས།  །ཨོཾ་ཤཱུ་ལི་ནི་སྭཱ་ཧཱ།  དྷྭཾ།  རྒྱལ་མཚན་རྩེ་མོ་གསེར་མདོག་
མཆོག་སྦྱིན་རྒྱལ་མཚན་བསྣམས།  །ཨོཾ་བཛྲ་དྷྭ་ཛ་ཨ་གྲ་གུ་ཧྱ་ཧཱུྃ།  ཡང་ན།  དྷྭཾ།  སེར་མོ་རལ་གྲི་དང་ནི་འཁོར་ལོ་བསྣམས་པའོ།  །ཨོཾ་སརྦ་གྲ་ཧ་ན་ཀྵེ་ཏྲ་དྷྱ་མི་ཀ་ར་ཎི་སྭཱ་ཧཱ།  ཡང་ན།  ཧཱུྃ།  མཐིང་ནག་
ཁྲོ་ཚུལ་རལ་གྲི་དང་ནི་རྩེ་གསུམ་བསྣམས།  །ཨོཾ་ཧཱུྃ་སྭཱ་ཧཱ།  ཨོཾ།  རྣམ་སྣང་དཀར་པོ་བྱང་ཆུབ་མཆོག་རྒྱ་འཁོར་ལོ་བསྣམས།  །ཨོཾ་བཛྲ་བཻ་རོ་ཙ་ན་ཨོཾ།  ཡང་ན།  ཨོཾ་ཛི་ན་ཛིཀ  །ཅེས་བཟླ།  ཧཱུྃ།  རྡོར་སེམས་

མཐིང་ག་ས་གནོན་མཉམ་གཞག་རྡོ་རྗེ་འཛིན།  །ཨོཾ་བཛྲ་ཨཀྵོ་བྷྱཿཧཱུྃ།  ཡང་ན།  ཧཱུྃ་བཛྲ་དྷྲྀཀ྄།  །ཏྲྃ།  རིན་འབྱུང་གསེར་མདོག་མཆོག་སྦྱིན་མཉམ་གཞག་ནོར་བུ་བསྣམས།  །ཨོཾ་རཏྣ་སཾ་བྷ་ཝ་ཏྲཾ།  ཡང་ན།  
སྭ་རཏྣ་དྷྲྀཀ྄།  །ཅེས་བཟླ།  ཧྲཱིཿ  སྣང་མཐའ་དམར་པོ་མཉམ་གཞག་པདྨ་དམར་པོ་འཛིན།  །ཨོཾ་ཨ་མི་ཏཱ་བྷ་ཧྲཱིཿ  ཡང་ན།  ཨཾ་ཨ་རོ་ལཱིཀྲ། ཅེས་བཟླ།  ཨཱ།  དོན་གྲུབ་ལྗང་གུ་སྐྱབས་སྦྱིན་མཉམ་
གཞག་རྒྱ་གྲམ་བསྣམས།  །ཨོཾ་ཨ་མོ་གྷ་སིདྡྷི་ཨཱཿ  ཡང་ན།  ཧ་པྲཛྙཱ་དྷྲྀཀ྄།  ཅེས་བཟླ།  ཧཱ།  དམ་ཚིག་རྡོ་རྗེ་ལྗང་གུ་རྒྱ་གྲམ་དྲིལ་བུ་འཛིན།  །ཨོཾ་ཨཱཿཔཛྙཱ་དྷྲྀ་ཀ་ཧཱ་ཧཱུྃ།  མུཾ།  དབྱིངས་ཕྱུག་མཐིང་
ག་རྡོ་རྗེ་དྲིལ་བུ་འཛིན།  །ཨོཾ་བཛྲ་དྷ་ཏྭེ་ཤྭ་རི་ཧཱུྃ།  ལྃ།  སྤྱན་མ་དཀར་མོ་མཆོག་སྦྱིན་འཁོར་ལོ་བསྣམས།  །ཨོཾ་ག་ག་ན་ལོ་ཙ་ནི་ཧཱུྃ།  མཾ།  མཱ་མ་ཀི་མཐིང་རྡོ་རྗེ་ཞགས་པ་བསྣམས།  །ཨོཾ་ཀི་རི་ཀི་རི་མཱ་
མ་ཀི་ཧཱུྃ།  པཱཾ།  གོས་དཀར་དམར་མོ་མཆོག་སྤྱིན་པདྨ་བསྣམས།  །ཨོཾ་པཎྚར་བཱ་སི་ནི་བ་ར་དེ་སྭཱ་ཧཱ།  ཏཱྃ།  སྒྲོལ་མ་ལྗང་གུ་མཆོག་སྦྱིན་ཨུཏྤལ་བསྣམས།  །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ།  ཧྲཱིཿ  རིགས་བྱེད་དམར་
མོ་ཨུཏྤལ་མདའ་གཞུ་འགེངས།  །ཨོཾ་ཀུ་རུ་ཀུལླེ་ཧྲཱིཿསྭཱ་ཧཱ།  ཡང་ན།  ཨོཾ་གཱི།  ཞེས་བཟླའོ།  །འདི་རྣམས་མི་ཕམ་པས་བྲིས་པ་དགེའོ།  ༈  །།སྔགས་བླ་མེད་ཀྱི་དམིགས་བཟླས་ཉུང་ངུ་དབང་ཐོབ་དམ་

ལྡན་མ་གཏོགས་མི་བསྟན་ནོ།  །དཔལ་ཆེན་མཐིང་ནག་རྡོ་རྗེ་དྲིལ་བུ་འཛིན།  །གནམ་ཞལ་དུང་ཁྲག་དྲིལ་བུ་འཛིན་པས་འཁྱུད།  །ཨོཾ་བཛྲ་ཀྲོ་དྷ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ།  ཡང་ན།  ཨོཾ་མ་ཧཱ་ཀྲོ་དྷ་
ཧཱུྃ་ཕཊ།  འབྲུ་བདུན་འདི་ཁྲོ་བོ་འབུམ་གྱིས་དབང་བསྐུར་བ་ཆེ་མཆོག་དང་མ་མོ་མངོན་རྫོགས་གཉིས་ཀའི་ཡང་སྙིང་དང་ཕྱག་ན་རྡོ་རྗེའི་རྩ་བའི་སྔགས་སུ་བཀའ་བརྒྱད་ལྡེའུ་མིག་གི་རྒྱུད་ལས་གསུངས།  ཡང་ན་ངེས་
འབྱུང་ཕྱི་མའི་རྒྱུད་ལས་གསུང་བ།  ཨོཾ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ།  ཅེས་བཟླའོ།  །ཡང་དག་མཐིང་ནག་རྡོ་རྗེ་དྲིལ་འཛིན་ཡུམ་དང་འཁྱུད།  །ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ།  ཡང་ན།  ཨོཾ་བཛྲ་ཀྲོ་དྷ་ཧཱུྃ་ཕཊ།  ཅེས་སོ།  །
གཤིན་རྗེ་གཤེད་མཐིང་བེ་ཅོན་ཐོད་ཁྲག་བསྣམས།  །ཨོཾ་ཨ་ཀྲོ་ཏེ་ཀ་ཧཱུྃ་ཕཊ།  རྟ་མགྲིན་དམར་ནག་པདྨ་དུང་ཁྲག་བསྣམས།  །ཨོཾ་ཧྱ་གྲཱི་བ་ཧཱུྃ་ཕཊ།  ཕུར་པ་ལྗང་ནག་ཕྱག་གཉིས་ཕུར་པ་འདྲིལ།  །ཨོཾ་བཛྲ་ཀཱི་ལི་ཀཱི་ལ་
ཡ་ཧཱུྃ་ཕཊ།  མངོན་རྫོགས་མཐིང་ནག་བྱ་ཁྱུང་ཞིང་དབྱུག་ཐོགས།  །ཨོཾ་མ་ཧཱ་ཀྲོ་དྷ་ཧཱུྃ་ཕཊ།  ཡང་ན།  ཨོཾ་གུ་ཧྱ་ཛྙཱ་ན་ཤྲཱི་ཧེ་རུ་ཀ་ཀྲོ་དྷཱི་ཤྭ་རི་ཧཱུྃ་ཕཊ།  ཅེས་སོ།  །རིག་འཛིན་དཀར་པོ་ཐོད་དབྱུག་དྲིལ་བུ་བསྣམས།  །
ཨོཾ་ཀཱ་ལ་རཱུ་པ་ཧཱུྃ་ཕཊ།  ཡང་ན།  ཨོཾ་བཛྲ་སརྦ་གུ་རུ་ཧཱུྃ་ཕཊ།  ཅེས་སོ།  །དྲེགས་འདུལ་མཐིང་ནག་ཐོ་བ་མདུང་ཐུང་ཅན།  །ཨོཾ་བཛྲ་ཙཎྚ་སརྦ་དུཥྚཱན་ཧཱུྃ་ཕཊ།  སྟོབས་ལྡན་ནག་པོ་ལྕགས་ཀྱུ་སྦྲུལ་ཞགས་ཅན།  །

ཨོཾ་བཛྲ་སརྦ་དུཥྚཾ་ཧཱུྃ་ཕཊ།  བདེ་མཆོག་མཐིང་ནག་རྡོ་རྗེ་དྲིལ་བུ་འཛིན།  །ཕག་མོ་དམར་མོ་གྲི་ཐོད་འཛིན་པས་འཁྱུད།  །ཨོཾ་ཧྲཱིཿཧ་ཧ་ཧུཾ་ཧཱུྃ་ཕཊ།  དུས་ཀྱི་འཁོར་ལོ་མཐིང་གསལ་རྡོར་དྲིལ་ཅན།  །སྣ་ཚོགས་ཡུམ་གྱུར་
སེར་མོས་འཁྱུད་པའོ།  །ཨོཾ་ཨཱཿཧཱུྃ་ཧོ་ཧྐྵྨླྺྼྻྃ་སྭཱ་ཧཱ།  དགྱེས་རྡོར་མཐིང་ནག་རྡོ་རྗེ་དྲིལ་བུ་འཛིན།  །བདག་མེད་དམར་མོ་གྲི་ཐོད་འཛིན་པས་འཁྱུད།  །ཨོཾ་དེ་བ་བི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ།  གསང་འདུས་མཐིང་ག་རྡོ་
རྗེ་དྲིལ་འཛིན་ཡུམ་དང་འཁྱུད།  །ཨོཾ་ཨཱཿབཛྲ་དྷྲྀ་ཀ་ཧཱུྃ།  འཇམ་པའི་རྡོ་རྗེ་གུར་གུམ་མདོག་ཅན་རལ་གྲི་དང་།  །དྲིལ་བུ་འཛིན་པ་ཡུམ་དང་བཅས་པའོ།  །ཨོཾ་ཨཱཿམཾ་ཧཱུྃ།  རྡོ་རྗེ་འཇིགས་བྱེད་མཐིང་ནག་མ་ཧེའི་
ཞལ།  །གྲི་གུག་དང་ནི་ཐོད་ཁྲག་བསྣམས་པའོ།  །ཨོཾ་ཧྲཱིཿཥྚྲཱྀཿཝི་ཀྲྀ་ཏ་ན་ན་ཧཱུྃ་ཕཊ།  གཤིན་རྗེ་གཤེད་དམར་པོ་དང་ནག་པོ་བེ་ཅོན་ཐོད་ཁྲག་བསྣམས་པའོ།  །ཨོཾ་ཡ་མཱནྟ་ཀ་ཧཱུྃ་ཕཊ།  ༈  །གང་ཞིག་ཐམས་ཅད་དམ་གང་
རུང་རེ་དྲན་པས་ཀྱང་བར་ཆད་ཐམས་ཅད་སྲུང་ཞིང་དངོས་གྲུབ་སྩོལ་བའི་ལྷ་མཆོག་ཁྲོ་བོ་བཅུ་ནི།  སྟེང་དུ་ཧཱུྃ་མཛད་སྔོ་སྐྱ་ཕྱག་གཉིས་མདའ་གཞུ་འགེངས།  །ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ།  
ཤར་དུ་རྣམ་རྒྱལ་དཀར་པོ་འཁོར་ལོ་ཏྲི་ཤུལ་བསྣམས།  །ཨོཾ་བཛྲ་ཀྲོདྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ།  ཤར་ལྷོར་དབྱུག་སྔོན་སྔོན་པོ་མེ་དབལ་དབྱུག་ཐོ་བསྣམས།  །ཨོཾ་བཛྲ་ཀྲོ་དྷ་ནཱི་ལ་དནྟ་ཧཱུྃ་ད་ཧ་ད་ཧ་ཧཱུྃ་ཕཊ།  

ལྷོ་ཕྱོགས་གཤེད་སྔོ་ཐོད་དབྱུག་དགྲ་སཏྭ་བསྣམས།  །ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ།  ལྷོ་ནུབ་མི་གཡོ་མགོན་པོ་སྨུག་ནག་རལ་གྲི་ཞགས་པ་བསྣམས།  །ཨོཾ་བཛྲ་ཀྲོ་དྷ་ཨཱཪྱ་ཨ་ཙ་ལ་
ཧཱུྃ་བྷནྡྷ་བྷནྡྷ་ཧཱུྃ་ཕཊ།  ནུབ་ཏུ་རྟ་མགྲིན་དམར་པོ་སྤུ་གྲི་ཞགས་པ་བསྣམས།  །ཨོཾ་བཛྲ་ཀྲོ་དྷ་ཧྱ་གྲཱི་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ།  ནུབ་བྱང་འདོད་རྒྱལ་དམར་སྐྱ་བ་དན་རྔ་ཡབ་བསྣམས།  །ཨོཾ་བཛྲ་ཀྲོདྷ་ཨ་པ་ར་ཛི་ཏ་ཧཱུྃ་ཏིཥྛ་
ཏིཥྛ་ཧཱུྃ་ཕཊ།  བྱང་དུ་བདུད་རྩི་འཁྱིལ་ལྗང་རྒྱ་གྲམ་དྲིལ་བུ་བསྣམས།  །ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྚ་ལཱི་ཧཱུྃ་ཙྪིནྡྷ་ཙིནྡྷ་ཧཱུྃ་ཕཊ།  བྱང་ཤར་རྣམ་རྒྱལ་མཐིང་ག་རྡོ་རྗེ་སྦྲུལ་ཞགས་བསྣམས།  །ཨོཾ་བཛྲ་ཀྲོ་དྷ་ཏྲཻ་ལོཀྱ་བི་ཛ་ཡ་
ཧཱུྃ་བྷིནྡྷ་བྷིནྡྷ་ཧཱུྃ་ཕཊ།  འོག་ཏུ་སྟོབས་ཆེན་དུད་ཁ་ཐོ་བ་ཞགས་པ་བསྣམས།  །ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྥོཊ་སྥོཊ་ཧཱུྃ་ཕཊ།  ཁྲོ་བཅུ་ཀུན་གྱི་ས་བོན་ཧཱུྃ་ཡིན་ནོ།  ༈  །བྱང་སེམས་ཉེ་བའི་སྲས་བརྒྱད་མཁའ་འགྲོ་ཁྲོ་
མོའི་ཚུལ་བསྟན་ཀཽ་རེ་ལ་སོགས་པ་བརྒྱད་ནི་དངོས་གྲུབ་ཤིན་ཏུ་མྱུར་ཏེ།  ཤར་ཀཽ་རི་དཀར་མོ་སྔོན་མོའང་ཞིང་དབྱུག་དུང་ཁྲག་ཅན།  །ཨོཾ་བཛྲ་ཀཽ་རི་ཛཿཛ་ཧཱུྃ།  སྟོང་བརྒྱ་རྩ་བརྒྱད་བཟླས་ཏེ་ལས་བཅོལ་ན་སངས་རྒྱས་ཉིད་ཀྱང་འགུགས་
པར་འགྱུར་ཞིང་གཞན་ལྟ་ཅི།  གཏོར་མ་དང་དམར་གྱི་ཨརྒྷཾ་ཕུལ་ལ་ཆྒཻ་མོ་ཁུག་ཅེས་ཕྲིན་ལས་བཅོལ་ལ་རུ་ལུ་འབྲུ་བརྒྱད་བསྒྲགས་པས་ཐམས་ཅད་འགུགས་པར་བྱེད་དོ།  །ལྷོ་ཙཽ་རི་སེར་མོ་མདའ་

གཞུ་འགེངས་པའོ།  །ཨོཾ་བཛྲ་ཙཽ་རཱི་ཧཱུྃ་ཛཿ  སྟོང་བརྒྱ་རྩ་བཟླས་ཏེ་གོང་བཞིན་བཅོལ་ན་ཕྱག་ན་རྡོ་རྗེའི་མཐུ་ཡང་རྡུལ་ཙམ་མེད་པར་བྱེད་ན་གཞན་ལྟ་ཅི་སྨོས།  ནུབ་ཕྲ་མོ་དམར་མོ་ཆུ་སྲིན་རྒྱལ་མཚན་ཕྱར།  །ཨོཾ་བཛྲ་
པྲ་མོ་ཧཱ་ཧཱུྃ་ཛཿ  སྟོང་བརྒྱ་རྩ་བརྒྱད་བཟླས་ཏེ་བཅོལ་ན་ཕྱག་རྡོར་ཀྱང་དབང་དུ་བྱེད་དོ།  །བྱང་བཻ་ཏ་ལི་ལྗང་རྡོ་རྗེ་ཞིང་ཆུང་འཛིན།  །ཨོཾ་བཛྲ་བཻ་ཏཱ་ལི་ཧཱུྃ་ཛཿ  གོང་བཞིན་བཟླས་ཤིང་བཅོལ་བས་འཇིག་རྟེན་འདས་མ་
འདས་ཀྱི་དངོས་གྲུབ་ཐམས་ཅད་འགྲུབ་བོ།  །ཤར་ལྷོར་པུཀྐ་དམར་སེར་བྱིས་པའི་རྒྱུ་མ་འདྲེན།  །ཨོཾ་བཛྲ་པུཀྐ་སི་ཧཱུྃ་ཛཿ  བཟླས་ཤིང་བཅོལ་བས་གང་ཅི་ཡང་རུང་སྟེ་འཆིང་ཞིང་འདྲེན་པར་བྱེད་དོ།  །ལྷོ་ནུབ་གྷསྨ་
རཱི་ལྗང་རྡོ་རྗེ་དུང་ཁྲག་དཀྲུགས།  །ཨོཾ་བཛྲ་གྷསྨ་རཱི་ཧཱུྃ་ཛཿ  བཟླས་ཤིང་བཅོལ་བས་ཕྱག་ན་རྡོ་རྗེ་ཡང་མྱོས་པར་བྱེད་དོ།  །ནུབ་བྱང་སྨེ་ཤ་ནི་མཐིང་བམ་རོའི་སྙིང་ནས་ཟ།  །ཨོཾ་བཛྲ་ཀརྨ་སྨཻ་ཤ་ནི་ཧཱུྃ་ཛཿ  བཟླས་བཅོལ་
གྱིས་གང་བྱ་བ་ཐམས་ཅད་འགྲུབ་བོ།  །བྱང་ཤར་གཏུམ་མོ་སེར་སྐྱ་བྷནྡྷ་ཞིང་དབྱུག་བསྣམས།  །ཨོཾ་བཛྲ་ཙཎྚ་ལཱི་ཧཱུྃ་ཛཿཞེས་གོང་བཞིན་བཟླས་ཤིང་བཅོལ་ན་ཟ་མ་མ་ནིང་ལ་ཡང་རྒྱུད་འཕེལ་བར་
ནུས་ན་གཞན་ལ་ལྟ་ཅི་སྨོས།  ཀཽ་རཱི་བརྒྱད་ཀྱི་ས་བོན་ཧའོ།  །འདི་ཐམས་ཅད་ཁྲོས་ན་གཅེར་བུ་སྨུག་ནག་དུར་ཁྲོད་ཀྱི་ཆས་ཅན།  གཡས་ཏྲི་ཤུལ་གཡོན་རྔེའུ་ཆུང་འཛིན་པ།  མེ་རི་སྨུག་ནག་འབར་བས་ཐམས་

ཅད་བསྲེག་ཅིང་ཟད་པར་བྱས་ནས་མཐར་དཔལ་ཆེན་པོའི་སྐུ་ལ་ཐིམ་པར་བསམ།  དེ་བཞིན་ཕྲ་མེན་བརྒྱད་དང་།  དེའི་རྒྱབ་ཏུ་བྱ་རོག་དང་ཀངྐ་སོགས་རོ་ལ་ལྡིང་བའི་དཔལ་གྱི་ཕོ་ཉ་བསྒོམ།  
དེ་ཐམས་ཅད་ཀྱི་སྲོག་གི་སྙིང་པོ་བསྡུ་ན།  ཧཱུྃ་ཧ་ཧེ་ཕཊ་ཧཱུྃ།  ཞེས་བཟླ།  བྷྱོ་རཾ་ཀྱང་བཏགས་པ་ཡོད།  འདི་དག་གིས་ཉུ་ལེ་དང་དམ་སྲི་སོགས་གདོན་དྲག་པོ་དག་རིག་སྔགས་ཀྱི་རྦོད་གཏོང་སོགས་གདུལ་དཀའ་
ཐམས་ཅད་འདུལ་བ་སྟེ།  དེ་ལྟར་ཤེས་ནས་དུས་སུ་གང་འདོད་པའི་ལས་ལ་སྦྱར་བར་བྱའོ།  །སྡིག་པ་བསྲེག་པ་ལ།  རང་ཉིད་དཔལ་ཆེན་པོའི་ཐུགས་ཀར་ཡ་མཐིང་ནག་ལས་ལྕགས་ཀྱི་སྡིག་པ་མགོ་དགུ་
པ་ཡེ་ཤེས་ཀྱི་མེ་དཔུང་འབར་བ་བསྒོམས་ལ།  ཨོཾ་ཨཱཿཧཱུྃ་བཛྲ་ཡཀྴ་ཀྲོ་ཏ་སརྦ་དུཥྚཱན་ཧ་ན་ཧ་ན་ཧཱུྃ་ཕཊ།  ཞེས་བཟླ་ཞིང་ནད་གདོན་སྡིག་སྒྲིབ་ཐམས་ཅད་ཧབ་ཧབ་ཟ་ཞིང་ཐུལ་ཐུལ་བསྲེགས་པས་ལྷག་མེད་དུ་སོང་
བར་བསམ་པས་ལུས་གདོན་དང་ནད་དང་སྡིག་སྒྲིབ་ཐམས་ཅད་རྨིང་ནས་ཞི་བར་འགྱུར་རོ།  །ཏིལ་སོགས་ལ་ནད་གདོན་སྡིག་སྒྲིབ་བསྟིམ་ནས་མེ་ལ་བསྲེག་སྟེ།  ཨོཾ་སརྦ་པཱ་བཾ་ཀ་ད་ཧ་ན་བཛྲ་ཡཀྵ་ཛྭ་ལ་རཾ་རཾ།  
ཞེས་སྡིག་པ་བསྲེགས་པའི་སྔགས་འདིས་མེ་དཔུང་འབར་བའི་དབུས་ན་རྡོ་རྗེ་ཁྲོ་བོ་གནོད་སྦྱིན་ལེན་པའི་ཕྱག་རྒྱ་ཅན་ཞལ་གདང་བའི་ཁར་སྲེག་རྫས་འབུལ་ལོ།  །གཞན་ཡང་མུ་སྟེགས་སོགས་ཀྱི་རིག་སྔགས་

ཀྱིས་གནོད་པ་བྱེད་པ་བཟློག་ཕྱིར་སངས་རྒྱས་ཐམས་ཅད་ཀྱི་གསང་བ་གསུམ་གྱི་བདག་པོས་རྡོ་རྗེ་མཚོན་ཆའི་ཏིང་འཛིན་ལ་བཞུགས་ནས་སྔགས་གསུང་བ།  ཨོཾ་བཛྲ་ཛྭ་ལ་བཛྲ་ཧཱུྃ།  མནྟྲ་སུཾ་བྷ་ནི་ཨོཾ་བཛྲ་ཛྭ་ལ་ཧཱུྃ།  
ཨོཾ་བྷྲཱུྃ་ཧཱུྃ་བྷྲཱུྃ་ཏྲཱྃ་བྷྲཱུྃ་ཧྲཱིཿབྷྲཱུྃ་ཨཱཿབྷྲཱུྃ།  འདི་གསུངས་མ་ཐག་ཕྱོགས་བཅུ་ནས་མཚོན་ཆར་བབས་པས་ལག་ན་རྡོ་རྗེ་ཡང་ཁ་སྦུབ་ཏུ་བསྒྱེལ་ནས་ཁྲག་སྐྱུགས་ལ་གནོད་སྦྱིན་སོགས་བརྒྱལ་ནས་ལུས་དུམ་བུར་ཆད་པར་
འགྱུར་རོ།  །དེ་གསོ་ཕྱིར།  ཨོཾ་བཛྲ་སཏྭ་རཱ་ཛ་ཛཿཞེས་གསུངས་ཏེ་གསོས་སོ།  །སྔགས་འདི་ནི་སུས་ཀྱང་འདའ་མི་ནུས་ཏེ།  བདག་དཔལ་ཆེན་པོ་ཀོ་སེང་བཀའ་ཉན་ཁྲོ་བཅུ་སོགས་ཀྱིས་བསྐོར་བ་གསལ་
ལ།  རས་སོགས་ལ་ཕ་རོལ་གྱི་ལྷ་ཡི་གཟུགས་བྲིས་པའམ།  ཡང་ན་རྩ་གཟུགས་སྐུད་ནག་གིས་བཅིངས་ལ་བསྐུལ་ཏེ་ཕོ་ཉ་མངགས།  རིག་སྔགས་ཐམས་ཅད་བཀུག་ལ་བསྟིམ།  སྔགས་བཟླ་ཞིང་འཁོར་
ལོ་སོགས་མཚོན་ཆས་གཏུབས།  ཧོམ་དུ་མེ་སྦར་ལ་རཾ་ལས་མེ་ལྷ་བསྐྱེད་དེ་མཆོད་ཅིང་།  ཚ་ཞིང་རྩུབ་ལ་གནག་པའི་ཤིང་དང་ཆང་སོགས་སྦྱར་ཏེ་བསྲེགས་ལ་ཞལ་བསྟབ་བྱས་པས་ལྷ་རྣམས་ཀྱིས་ཧ་ཧའི་སྒྲ་
བཅས་ལྷག་མེད་གསོལ་བར་བསམས་ལ།  གླུ་གར་གྱིས་མཆོད།  མཐར་ལྷ་རྣམས་རང་ལ་བསྟིམ།  དེས་རང་སྲུང་ཞིང་གཞན་འཇོམས་པར་འགྱུར་རོ་ཞེས་ཐབས་ཞགས་ལས་གསུངས་བའི་མན་ངག་ཁྱད་

པར་ཅན་ཏེ་གུ་ཧྱ་ཨྠྀི།།  ༈  །།དེ་ལྟར་ཚོགས་ཀྱི་དལ་དུ་སྤྱན་འདྲེན་པ།  ཨོཾ་ཨེ་ཨ་རལླི་ཧོཿ  ཧྲིཾ་ཧྲིཾ་ཧྲིཾ་ཧྲིཾཿ  ཞེས་དང་།  བསྐུལ་བའི་དོན་དུ།  ལྷ་མོ་བློ་ལྡན་ཚོགས་ཀྱི་བདག  །ཧེ་རུ་
རུ་དཔལ་ལ་ཕྱག་འཚལ་ལོ།  །སློབ་དཔོན་ལ་ནི་བརྙས་བྱེད་དང་།  །རྣལ་འབྱོར་བར་དུ་གཅོད་པ་དང་།  །དམ་ཚིག་གཉན་པོ་འདྲལ་བ་དང་།  །རྡོ་རྗེའི་སྤུན་ལ་འཁུ་བྱེད་རྣམས།  །ཁྱོད་ཀྱིས་རྡུལ་དུ་བརླག་
ནས་ནི།  །གནོད་སེམས་མ་ལུས་གཏན་ནས་ཕྱུངས།  །ཞེས་བྱའོ།  །བསྟོད་པ་ནི།  ཨེ་མའོ་ཆོས་ཀྱི་དོན་བྱུང་བ།  །ཆོས་རྣམས་དག་པ་བདག་མེད་པ།  །ནམ་མཁའ་དང་ནི་མཉམ་པའི་གནས།  །རྡོ་རྗེ་རྒྱལ་
པོར་ཕྱག་འཚལ་ལོ།  །ཞེས་སོ།  །བསྟབ་པ་ནི།  འབྱུང་པོའི་ཤ་ནི་ཤིན་ཏུ་ཞིམ།  །འབྱུང་པོའི་ཁྲག་ནི་ཤིན་ཏུ་ཞིམ།  །འབྱུང་པོའི་རུས་པ་ཞིམ་པ་སྟེ།  །གསོལ་ཏེ་ཐམས་ཅད་དགྱེས་པར་མཛོད།  །ཅེས་བྱའོ།  །
གཞན་ཡང་བསྐལ་པ་མེ་ལྟར་སོགས་ཀྱི་བསྟོད་པ་དང་རྡོ་རྗེའི་གླུ་གར་བྱའོ།  །ལས་ཟབ་མོ་ཞིག་དགོས་པའི་དབང་གིས་འཕྲོས་སུ་སྤེལ་བའོ།  །དཔལ་གྱི་བཀའ་སྡོད་ཐམས་ཅད་ཁྲོམ་ཚོགས་པ་བཞིན་མདུན་
དུ་བསྐྱེད་ལ།  ཨོཾ་བཛྲ་ཙཎྚ་སརྦ་དུཥྚཾ་ཨེ་ཛ་བྷྱོཿ  ཞེས་བཟླས་པས་གྲུབ་བོ།  །ཧཱུྃ།  མགོན་པོ་མཐིང་ནག་བིང་ཆེན་ཐོད་ཁྲག་ཐོགས།  །ཨོཾ་ཤྲཱི་མ་ཧཱ་ཀཱ་ལ་གུ་ཎ་ཧྲི་ཏ་ཧཱུྃ་ཕཊ།  མཾ།  ལྷ་མོ་ནག་མོ་རལ་གྲི་

ཐོད་ཁྲག་འཛིན།  །ཨོཾ་རུ་རུ་རོ་རུ་ཏཱིཀྵ་བ་དྷྭ་སི་སྭཱ་ཧཱ།  ཏྲི།  རྡོར་ལེགས་དམར་སྨུག་རྡོ་རྗེ་ཙིཏྟ་བསྣམས།  །ཨོཾ་བཛྲ་སཱ་དྷུ་ས་མ་ཡ་རཱ་ཙ་ཧྲི་ཛཿ  གློ་བུར་ཡེ་འདྲོག་སུམ་བརྒྱ་དྲུག་ཅུའི་བདག་པོ་དགྲ་བླ་ཆེན་པོ་ད
མ་ཅན་རྡོ་རྗེ་ལེགས་པའི་སྔགས་སོ།  །རཱཾ།  སྒྲ་གཅན་དུད་ཁ་མདའ་གཞུ་འཛིན་པའོ།  །ཨོཾ་རཱ་ཧུ་ལ་ཛ་བ་ཏི་ཧཱུྃ།  ཡང་ན།  རཱ་ཧུ་ལ་མ་ཏྲིག་ཛ་ཛཿ  གཾ  ལྷ་ཆེན་ཚོགས་བདག་དཀར་པོ་གླང་པོའི་གདོག  །  
དགྲ་སྟྭ་དང་ནི་ལ་ཕུག་བསྣམས་པའོ།  །ཨོཾ་གུ་མ་ག་ཎ་པ་ཏི་སྭཱ་ཧཱ།  མཾ།  མ་མོ་སྲིད་རྒྱལ་དཀར་མོ་འཁོར་ལོ་མེ་ལོང་བསྣམས།  ཨོཾ་ཨེ་ཀ་ཛ་རཱ་ཛ་དུ་ས་མ་ཡ་རུ་རུ་ནཾ་བྷྱོཿ  སྲིད་པའི་རྒྱལ་མོ་ཛ་དུར་གྱི་སྔགས་སོ།  །
དུ།  བདུད་པོ་ནག་པོ་བམ་ཤིང་བདུད་ཞགས་བསྣམས།  །ཨོཾ་མ་ར་ན་རུ་ཏྲ་ཏྲང་ཀཱ་ལ་བྷྱོ།  ཡ་བདུད་ཀུན་གྱི་གཙོ་བོ་ནག་པོ་མེའི་ཁ་རླངས་ཅན་གྱི་སྔགས་སོ།  །ཡ།  གཤིན་རྗེ་མཐིང་ནག་བེ་ཅོན་འཁོར་ལོ་བསྣམས།  །
ཡ་མ་རཱ་ཙ་ས་མ་ཡ་ཛཿ  ཏྲག  །རལ་གཅིག་སྨུག་ནག་ཙིཏྟ་གཡུ་སྦྱང་བསྣམས།  །ཏྲག་རཀྴ་ཁ་མུ་ཏྲ་ཛཿ ཤུ།  བཙན་རྗེ་དམར་པོ་མདུང་དམར་ཟངས་ཞགས་བསྣམས།  །ཤུ་ལ་རཱ་ཙ་ཏྲི་ནི་ཏྲཾ་ཡཾ་ཤ་ཛཿ  ཀྵ།  གནོད་
སྦྱིན་མཐིང་ནག་རིན་ཆེན་རལ་གྲི་བསྣམས།  །ཧྲི་བཛྲ་ཡཀྵ་བཛྲ་ཇི་ཏ་ཧྲིང་ཛཿ  ཕུཿ  ཀླུ་རྒྱལ་སྔོན་པོ་བུམ་པ་རུས་སྦལ་འཛིན།  །ནཱ་ག་རཱ་ཙ་ས་མ་ཡ་ཕུ་ཛཿ  ཙ།  རྒྱལ་པོ་ལི་བྱིན་དཀར་པོ་ཤེལ་གྲི་དར་དཀར་བསྣམས།  

ཨོཾ་བི་ཧ་ར་རཱ་ཙ་ཧྲིཾ་ཧྲིཾ་ཛཿ  སྲོག་བདག་རྒྱལ་པོ་ལི་བྱིན་ཧ་རའི་སྔགས་སོ།  །ཡང་ན།  ཏྲི་དུ་རུ་ཧྲི་དུ་རུ་དུ་རུ་ཧ་ར་ཏི་ཛཿ  ཞེས་སོ།  །སྡེ་བརྒྱད་སྤྱི་སྔགས་ནི།  སརྦ་དུ་ཏྲི་ཧྲིཾ་ཧྲིཾ་ཛཿ  ཡང་ན།  བཛྲ་སརྦ་དུཥྚཾ་ཨེ་ཛ་ཛ་ཧྲིང་ཧྲིང་།  ཡང་ན།  
ཨ་ཡ་མ་དུ་རུ་ཙ་ཤ་ན་ཛ་ཛཿཞེས་པ་འདི་དྲེགས་པ་ལྷ་སྲིན་སྡེ་བརྒྱད་ཀྱི་སྔགས་སོ།  །དེ་ལྟར་གོང་གི་སྔགས་འདི་དག་ཡོད་སར་སྡེ་བརྒྱད་ཀྱིས་འཁུ་མི་ནུས་ཤིང་བཀའ་
བཞིན་བྱེད་ན་བཟླས་པས་ལྟ་ཅི་སྨོས་སོ།  །ཁྲོཾ།  རྡོ་རྗེའི་ཁྱུང་ཆེན་སྦྲུལ་ཟ་འདབ་གཤོག་བགྲད།  །ཨོཾ་ག་རུ་ཊ་ཧཱུྃ་ཕཊ།  མཁའ་ལྡིང་གི་སྔགས་སོ།  །ཡང་ན།  ཨོཾ་པཀྵིཾ་སྭཱ་ཧཱ།  ཞེས་སོ།  །ཚངས་པ་སེར་པོ་འཁོར་
ལོ།  །དབང་ཕྱུག་དམར་པོ་ཏྲི་ཤུལ།  ཁྱབ་འཇུག་སྔོན་པོ་མདུང་ཐུང་འཛིན་པའི་འཁོར་དུ་འཇིག་རྟེན་པའི་ལྷ་ཆེན་པོ་ཀུན་གྱིས་བསྐོར་བར་དམིགས་ལ།  ཨོཾ་བྷཱུ་རྦྷུ་བ་སྭཱཿསྭ་སྟི་ན་མ་སྭཱ་ཧཱ།  ཚངས་པ་དྲག་པོ་ཁྱབ་
འཇུག་སོགས་འཇིག་རྟེན་གསུམ་གྱི་དབང་ཕྱུག་ལྷ་ཆེན་པོ་རྣམས་ཀྱི་སྙིང་པོ་འདི་ཉེར་གཅིག་བཟླས་པས་འཁོར་བཅས་འོང་བར་འགྱུར་ལ།  དེར་གཏོར་མ་བྱིན་པས་འགྲུབ་བོ་ཞེས་རྒྱུད་ལས་གསུངས་ཏེ།  འདི་བཟླས་
པས་བཀྲ་ཤིས་པར་བྱེད་དོ།  །ཞེས་འདི་རྣམས་ཟབ་པའི་སྒྲུབ་ཐབས་འཇམ་དཔལ་དགྱེས་པས་སྤེལ་བ་དགེ་ལེགས་འཕེལ།  ༈  །རྡོ་རྗེ་འཇིགས་བྱེད་སྒྲུབ་པའི་ཐབས།  །བདུད་ལས་རྣམ་པར་

རྒྱལ་བ་བཞུགས།  །རྡོ་རྗེ་འཇིགས་བྱེད་འཇིགས་པར་བྱེད།  །ཁྲོ་བོའི་རྒྱལ་པོ་ལ་བཏུད་ནས།  །གང་དེ་སྒྲུབ་པའི་རིམ་པ་དག  །རྒྱུད་ལས་གསུང་བཞིན་བཤད་པར་བྱ།  །དབང་ཐོབ་དམ་ལྡན་རྣལ་འབྱོར་པས།  །
བདེ་བའི་སྟན་ལ་ལྷོ་ཕྱོགས་སུ།  །ཁ་བལྟས་སྐྱབས་སེམས་རྡོར་སེམས་སྒོམ་བཟླས་ཀྱང་།  སྔོན་བཏང་སྟེ།  རང་ཉིད་སྐད་ཅིག་གཤིན་རྗེའི་གཤེད།  །མཐིང་ནག་མ་ཧེའི་ཞལ་ཅན་ནི།  །གྲི་ཐོད་འཛིན་པར་གསལ་བ་ཡི།  །ཐུགས་ཀའི་ཉི་མར་ཧཱུྃ་
མཐིང་ལས།  །འོད་འཕྲོས་བླ་མ་མི་བསྐྱོད་པས།  །དབུར་བརྒྱན་རྡོ་རྗེ་འཇིགས་བྱེད་ལ།  །སངས་རྒྱས་བྱང་སེམས་ཐམས་ཅད་ཀྱིས།  །བསྐོར་བ་མདུན་མཁར་སྤྱན་དྲངས་ནས།  །ན་མོ་གུ་རུ་
བྷྱཿ  ན་མཿཤྲཱི་བཛྲ་བྷཻ་ར་ཝེ་མཎྜལ་བྷྱཿ  ཞེས་བླ་མ་དང་ལྷ་ལ་ཕྱག་འཚལ་ནས།  ཨོཾ་བཛྲ་ལཱ་སྱེ་ཧཱུྃཿ  ཨོཾ་བཛྲ་མཱ་ལེ་ཏྲཱཾཿ  ཨོཾ་བཛྲ་གཱི་རྟཱི་ཧྲཱིཿ  ཨོཾ་བཛྲ་ནཱི་རྟཱི་ཨཱཿ  ཨོཾ་བཛྲ་དྷཱུ་པེ་ཧཱུྃཿ  ཨོཾ་བཛྲ་པུཥྤེ་ཏྲཱཾ།  ཨོཾ་བཛྲ་
དཱི་པེ་ཧྲཱིཿ  ཨོཾ་བཛྲ་གནྡྷེ་ཨཱཿ  སྒེག་ཕྲེང་གླུ་གར་བདུག་སྤོས་དང་།  །མེ་ཏོག་མར་མེ་དྲི་ཆབ་མ།  །དཀར་སེར་དམར་ལྗང་ཚན་གཉིས་ཀྱི།  །ལྷ་མོ་དཔག་ཏུ་མེད་པས་མཆོད།  །སླར་ཡང་དཔལ་ཆེན་ཐུགས་ལ་
བསྟིམ།  །དཀོན་མཆོག་གསུམ་ལ་བདག་སྐྱབས་མཆི།  །ཞེས་སོགས་རྒྱུན་བཤགས་ལན་གསུམ།  སྲས་བཅས་སངས་རྒྱས་ཐམས་ཅད་དང་།  ཞེས་སོགས་སྡོམ་བཟུང་ལན་གསུམ་ཞིང་དག་པ་ལ་བརྟེན་ཚོགས་བསགས་

པའོ།  །བྱ།  དེ་ནས་ལྷ་རྣམས་ཀྱིས་རིགས་ཀྱི་བུ་ཁྱོད་དངོས་གྲུབ་མཆོག་གི་སྐལ་བ་དང་ལྡན་པས་ལམ་རིམ་གཉིས་བསྒོམ་ཞེས་གནང་བ་བྱིན་ནས།  ཚོགས་ཞིང་རང་གནས་སུ་གཤེགས་པའམ་མི་དམིགས་པར་བསམ་མོ།  །བྱམས་སོགས་ཚད་མེད་ཞིང་མ་དག་པ་ལ།  བཞི་བསྒོམ་པ་
འདི་རྣམས་བསོད་ནམས་ཚོགས་བསག་གོ།  དེ་ནས་ཡེ་ཤེས་ཚོགས་བསགས་པ།  །ཤཱུནྱ་ཏ་ཡིས་མི་དམིགས་བསྒོམ།  །སྟོང་པའི་ངང་ལས་པི་ཡིག་ལས།  །པདྨ་འདབ་མ་བརྒྱད་པའི་དབུས།  །
སྔོན་གྱི་སྨོན་ལམ་ལས་བྱུང་བ།  །རཾ་ལས་ཉི་དཀྱིལ་སྟེང་དུ་ནི།  །ཧཱུྃ་ལས་སྣ་ཚོགས་ཤར་དཀར་ལྷོ་སེར་ནུབ་དམར་བྱང་ལྗང་ལྟེ་བ་མཐིང་ག་རྡོ་རྗེ་ཉིད།  །ཧཱུྃ་གིས་མཚན་ཚོགས་གཉིས་ཟུང་འཇུག་གི་རང་འབྲས་རྟེན་དང་བརྟེན་པའི་དཀྱིལ་འཁོར་བསྒོམ་པ་ལ།  པའི་འོད་ཟེར་གྱིས།  །སྲ་
བརྟན་རྡོ་རྗེའི་གུར་ཁང་གི།  ཕྱི་རོལ་ཡེ་ཤེས་མེ་དཔུང་འབར།  །ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊཿ  ལན་གསུམ་བརྗོད་ལ་བྱིན་གྱིས་བརླབས།  །སྲུང་བའི་
འཁོར་ལོ་དེ་ཡི་དབུས།  །ཨེ་ལས་ཆོས་ཀུན་བཟང་ཞུ་བའི་འབྱུང་མཐིང་ནག་འབར།  །ཡངས་ཤིང་རྒྱ་ཆེ་དེའི་དབུས་སུ།  །ཡྃ་ལས་ང་དཀྱིལ་ལྗང་སྔོན་ནི།  །སྲ་བརྟན་གཞི་ལ་ཁྲག་ཞག་གི།  རྒྱ་མཚོ་རྦ་ཀློང་འཁྲུགས་པའི་དཀྱིལ།  །
ཐོད་སྐམ་ར་བ་ཟླུམ་པོ་ནི།  །སྒོ་གཅིག་དང་ལྡན་དེ་ཡི་སྟེང་།  །ཀེང་རུས་ཀྱིས་ཕུབ་རྣམ་སྣང་ཞུ་བའི་གཞལ་མེད་ཁང་།  །ཞི་བའི་རིན་ཆེན་གཞལ་ཡས་ཁང་ཕྱི་རོལ་དུ་ཡོད་ན་ནང་ནས་ཕར་ནག་ལྗང་དམར་སེར་དཀར་བའི་རྩིགས་པ་ལྔ་ཅན་

དུ་གསུངས།  རྭ་ལོའི་བཅུ་གསུམ་མར་རིན་ཆེན་གཞལ་ཡས་ཁང་སྤྱི་ལྟར་མཛད་འདུག  །གཡང་གཞིའི་བློ་ར་རྒྱུ་རློན་གྱི།  །ལྔ་ལྡི་རུས་ཕྲེང་སོགས་ཀྱིས་བརྒྱན།  །དེ་ཡི་ཕྱི་རོལ་དུར་ཁྲོད་བརྒྱད།  །ཕྱོགས་སྐྱོང་ཞིང་སྐྱོང་ཤིང་དང་
སྤྲིན།  །མེ་ཆུ་མཆོད་རྟེན་ཀླུ་དང་བཅས།  །གྲུབ་པ་དཔའ་བོ་རྣལ་འབྱོར་མ།  །འདྲེ་སྲིན་མཁའ་འགྲོ་མཁའ་འགྲོ་མ།  །རོ་དང་རོ་ལངས་ཤ་ཟ་དང་།  །འབྱུང་པོས་ཡོངས་སུ་གང་བས་བསྐོར།  །ཕོ་བྲང་དབུས་སུ་བྃ་ཡིག་
ལས།  །པདྨ་འདབ་མ་སྟོང་ལྡན་དབུས།  །ཨ་ལས་ཟླ་བའི་དཀྱིལ་འཁོར་སྟེང་།  །རང་སེམས་དྷཱིཿཡིག་ཉི་མའི་མདངས།  །ཚད་མེད་འོད་ཟེར་རབ་འཕྲོས་པས།  །སེམས་ཅན་དོན་བྱས་སླར་འདུས་ཏེ།  །ཡོངས་གྱུར་
བདག་ཉིད་འཇམ་པའི་དབྱངས།  །གསེར་མདོག་ཞལ་གཅིག་ཕྱག་གཉིས་པ།  །བསྒྱིང་བཅས་རྡོ་རྗེའི་སྐྱིལ་ཀྲུང་བཞུགས།  །ཕྱག་གཡས་འབར་བའི་རལ་གྲི་དང་།  །ཕྱག་གཡོན་ཨུཏྤལ་ལར་གནས་པའི།  །
ཤེས་རབ་ཕར་ཕྱིན་པུ་སྟི་འཛིན།  །ཟུར་ཕུད་ལྔ་ལྡན་རིན་ཆེན་དང་།  །སྣ་ཚོགས་དར་གྱི་ན་བཟས་བཀླུབས།  །ཞི་འཛུམ་སྒེག་པའི་ཉམས་དང་ལྡན།  །དཔག་མེད་འོད་ཟེར་འཕྲོ་བ་ཡི།  །མེ་ལོང་ལྟ་བུའི་ཡེ་ཤེས་མངོན་བྱང་
དང་པོ་རྒྱུ་རྡོ་རྗེ་འཛིན་པ།  ཐུགས་ཀར་ཉི་སྟེང་ཧཱུྃ་ལས་འོད།  །ཕྱོགས་བཅུར་འཕྲོས་པས་སངས་རྒྱས་དང་།  །བྱང་སེམས་རྣམས་ཀྱི་ཐུགས་ཀར་ཕོག །དེ་རྣམས་ཐུགས་ལས་གཤིན་རྗེའི་གཤེད།  །དཔག་ཏུ་མེད་པ་

ན་དྲངས་ནས།  །བདག་ལ་ཐིམ་ཞིང་ཡོངས་གྱུར་པས།  །འོད་ཆེན་འབར་བའི་ཕུང་པོར་མཉམ་ཉིད་མངོན་བྱང་གཉིས་པ།  གྱུར།  །དེ་ལས་སླར་ཡང་འོད་ཟེར་འཕྲོས།  །སྲས་བཅས་རྒྱལ་བའི་ཐུགས་ཀ་ནས།  །དབྱངས་གསལ་
རྩ་སྔགས་སྙིང་པོ་དང་།  །ཉེ་སྙིང་རང་སྒྲ་འབྲུག་སྒྲ་ལྟར།  །སྒྲོགས་པ་དཔག་མེད་བཀུག་བསྟིམས་པས།  །ཧཱུྃ་ཡིག་མཐིང་ག་ཆེན་པོར་གྱུར།  །སོར་རྟོག་མངོན་བྱང་གསུམ་པ།  དེ་ལས་འོད་ཟེར་དཔག་མེད་འཕྲོས།  །
སྲས་བཅས་རྒྱལ་བའི་ཐུགས་ཀ་ནས།  །རྡོ་རྗེ་ཐོད་པ་གྲི་གུག་སོགས།  །ཕྱག་མཚན་དཔག་མེད་བཀུག་ནས་སུ།  །བསྟིམས་པས་རྡོ་རྗེ་ནག་པོ་ནི།  །རྩེ་ལྔ་གདེངས་བ་ཧཱུྃ་མཚན་གྱུར།  །བྱ་གྲུབ་མངོན་བྱང་བཞི་པ།  དེ་
ལས་འོད་ཟེར་དཔག་མེད་ཀྱིས།  །མཁའ་ཁྱབ་སྣོད་རྣམས་གཞལ་ཡས་ཁང་།  །བཅུད་རྣམས་གཤིན་རྗེའི་ཁྲོ་ཚོགས་བྱས།  །སླར་འདུས་ཡོངས་སུ་གྱུར་པ་ལས།  །བདག་ཉིད་ཁྲོ་བོའི་རྒྱལ་
པོ་ཆེ།  །རྡོ་རྗེ་འཇིགས་བྱེད་དུ་གྱུར་པ།  །ཆོས་དབྱིངས་མངོན་བྱང་ལྔ་པའོ།  །སངས་རྒྱས་ཀུན་གྱི་ཡེ་ཤེས་སྐུ།  །གཅིག་ཏུ་བསྡུས་པ་འཇམ་པའི་དབྱངས།  །ཐུགས་རྗེས་གདུག་པ་འདུལ་བའི་ཕྱིར།  །ཁྲོ་བོར་གྱུར་པ་གཤིན་རྗེའི་གཤེད།  །ཞལ་དགུ་
སུམ་ཅུ་རྩ་བཞིའི་ཕྱག །བཅུ་དྲུག་ཞབས་ཀྱི་གཡས་རྣམས་བསྐུམ།  །གཡོན་བརྐྱང་རྣམ་པར་བསྒྱིང་པས་བཞུགས།  །རྩ་ཞལ་མ་ཧེ་ཁྲོས་པའི་གདོང་།  །ཧཱུྃ་དང་ཕཊ་ཀྱི་སྒྲ་སྒྲོག་པ།  །སྟེང་

ཞལ་དམར་པོ་རྒྱ་ཆེར་བཞད།  །དེ་སྟེང་འཇམ་དཔལ་གཞོན་ནུའི་ཞལ།  །གསེར་གྱི་མདོག་ཅན་ཤིན་ཏུ་འཛུམ།  །སྤྱན་གསུམ་ཅན།  གཡས་པའི་རྭ་ཡི་ཕྱོགས་རྭ་ལུགས་བརྩེགས་ཞལ་ཡིན་ཅེས་གསུངས།  འཁོར་ཞལ་བྱེད་ན་དེ་ལྟར་ཆོག  །དགེ་ལུགས་ཀྱིས་འཁོར་ཞལ་བྱེད།  ཀྱི་ཞལ།  །དང་པོ་སྔོན་པོ་མཆེ་བ་གཙིགས།  །གཉིས་པ་དམར་པོ་ལྗགས་འདྲིལ་ཞིང་།  །
གསུམ་པ་སེར་པོ་ཁྲོ་གཉེར་ཅན།  །གཡོན་པའི་རྭ་ཡི་ཕྱོགས་ཀྱི་ཞལ།  །དང་པོ་དཀར་པོས་རྨོངས་པར་བྱེད།  །གཉིས་པ་དུད་
ཁས་རེངས་པར་བྱེད།  །གསུམ་པ་ནག་པོས་གསོད་པར་བྱེད།  །ཁྲོ་ཞལ་ཐམས་ཅད་སྤྱན་གསུམ་ལྡན།  །མདུན་ནས་རྒྱབ་ཏུ་དཔུང་པ་ལག་མགོ་བར།  གཡས་པའི་ཕྱག་རྣམས་རིམ་པ་བཞིན།  །མདུན་ནས་བི་ཏི་བལ་ཞེས་སྨད་རྡོ་རྗེ་རྩེ་གཅིག་རྣམ་པ་རྨ་བྱའི་སྒྲོ་བརྒྱད་པའི་མཚོན་རྩེ་གཅིག་ཡང་ཟེར།  གྲི་གུག་འཕང་མདུང་གཏུན་ཤིང་དང་།  །འཇང་མོ་སྐེད་ཉག་ཆུ་གྲི་གྱོང་ཟེའི་གློག་གྲི་ལྟག་དགྱེ་
རྡོ་རྗེ་རྩེ་གཅིག་པ།  །ཡར་མར་དབུས་ར་ཁོན།  དགྲ་སཏྭ་ཁ་ཆེ་ཞིང་ལུ་བའི་མཚམས་སུ་རྡོ་རྗེ་ཕྱེད་པ་ཡིན་མདའ་མདུང་ལྕགས་ཀྱུ་དང་།  །དབྱུག་པ་ཁ་ཊྭཱྃ་འཁོར་ལོ་དང་།  །རྡོ་རྗེ་
རྩེ་ལྔ་ཐོ་པ་དང་།  །རལ་གྲི་རྔེའུ་ཆུང་ཅང་ཏེའུ་རིམ་བཞིན་འཛིན།  །གཡོན་པ་རྣམས་ཀྱིས་རིམ་བཞིན་དུ།  །ཁྲག་གིས་གང་བའི་ཐོད་པ་དང་།  །མགོ་ཕུབ་རྐང་པ་ཞགས་པ་
གཞུ།  །མཆོག་མ་ནས་འཛིན།  རྒྱུ་མ་དྲིལ་བུ་ལག་པ་དང་།  །རོ་རས་མི་འཕན་རྩེ་གསུམ།  སྐྱེས་བུ་གསལ་ཤིང་གིས་ཕུག །མེ་ཐབ་གྲུ་གསུམ་འབར་བ།  ཐོད་ཚལ་སྡིགས་མཛུབ་དང་།  །དུར་ཁྲོད་རས་ཀྱི་འཕན་རྩེ་གསུམ་པ་བཟོས་པོ་ང་ལ་ཕྱར་བའི་

འཛིན།  །ཐ་མ་ཡི་ནི་ཕྱག་གཉིས་ཀྱིས།  །གླང་མགོ་གཡས་མཇུག་གཡོན་འཕྲེད་ལ་གསོལ།  ཆེན་ཀོ་རློན་གོས་སུ་གྱོན།  །མདུན་ནས་རྒྱབ་ཏུ།  ཞབས་གཡས་རྣམས་ཀྱིས་རིམ་བཞིན་དུ།  །མི་དང་མ་ཧེ་གླང་བོང་བུ།  །རྔ་མོ་ཁྱི་ལུག་ཅེ་སྤྱང་མནན།  །གཡོན་རྣམས་རིམ་བཞིན་བྱ་རྒོྶད་དང་།  །འུག་པ་
ཁྲ་དང་བྱ་རོག་དང་།  །ནེ་ཙོ་ཁྱུང་ཆེན་རི་སྐེག་སྐྱ་ག་བྲ་མོའམ་རྒྱ་བྱ་ལ་བཞེད་ཡོད་གསུངས།  བཞད།  །བྱ་དཀར་ཁྲུང་ཁྲུང་འདྲ།  མནན་ཁ་གཡོན་བསྟན།  ཅིང་ཞབས་རྣམས་ཐམས་དེ་རྣམས་ཁ་གཡས་ཕྱོགས་བསྟན།  མདུན་དང་རྒྱབ་ནས།  ཅད་ཀྱིས།  །དེའི་འོག་ཏུ།    
ཕུང་བདུད་དཀར་པོ།  ཚངས་པ་སེར་པོ།  དབང་ལྷའི་བདུད་སེར་པོ།  པོ་དཀར་པོ།  ཉེ་དབང་འཆི་བདག་བདུད་ནག་པོ།  སྔོན་པོ།  དང་།  །དྲག་དབང་ཕྱུག་ཉོན་བདུད་དམར་མོ།  པོ་ནག་པོ།  གཞོན་ནུ་ལྗང་གུ།  གདོང་དྲུག་རྣམས།  །བསྒྱེལ་ནས་ཁ་སྦུབ་ཉིད་དུ་མནན།  །ཚངས་དབང་གཡས་ཞབས་གནོད་ན།  ཉེ་དབང་དྲག་པོ་གཉིས་གཡོན་ཞབས་མནན།  གཡས་བརྒྱད་ཞབས་གནོན་ནད་བརྒྱད་འཇོམས།  གཡོན་བརྒྱད་ཀྱིས་གདོན་བརྒྱད་འཇོམས།  མི་མགོ་ཕུང་བདུད་དཀར་པོ།  ཐམས་ཅད་མི་གཟུགས།  སྐམ་པོ་ལྔ་ལྔ་ཡིས།  །ཁྲོ་ཞལ་རྣམས་ཀྱིས་དབུ་ལ་བརྒྱན།  །མི་མགོ་ཁྲག་འཛག་ལྔ་བཅུ་དང་།  །
སྦྲུལ་ནག་ཆུན་པོས་དོ་ཤལ་བྱས།  །དབུ་སྐྲ་སེར་པོ་གྱེན་དུ་འབར།  །སྤྱན་རྩ་དམར་པོ་གློག་ལྟར་འཁྱུགས།  །
རུས་རྒྱན་དྲུག་གིས་སྐུ་ལ་བརྒྱན།  །མགྲིན་པར་རུས་པའི་དྲ་མིག་བཅུ་དྲུག་པ།  རྒྱབ་ཏུ་རྐུན་མའི་སྐྲའི་ཚངས་སྐུད་སྐེད་རྒྱན་དྲ་མིག་རེ་བཞི་པ།  ཐལ་ཆེན་སྐྱེས་བུ་གསོན་བསྲེགས་ཀྱི་ཐལ་བ་སོར་མོ་ལྔ་རིས།  མཆོག་གི་ཚོམ་བུ་དང་།  །ཁྲག་ཞགས་རང་བྱུང་ཡིན་  

བར་གསུངས།   དམར་པོའི་ཐིག་ལེ་དང་།   །ཞག་ཆེན་ཟོ་རིས་གྲི་གུག་རི་མོ་འདྲ་བ།   རྣམས་ཀྱིས་མཚན།   །ལིངྒ་དམར་པོ་གྱེན་དུ་ལངས།   །སྐུ་ལས་སྤྲུལ་པའི་ཕོ་ཉ་འཕྲོ།   །སྒེག་པ་དཔའ་བ་མི་སྡུག་པ།   །དགོད་པ་དྲག་ཤུལ་འཇིགས་སུ་རུང་།  །
སྙིང་རྗེ་རྔམ་དང་ཞི་བ་ཡི།   །གར་དགུའི་རོ་དང་ལྡན་པ་ཡིས།   །ཡེ་ཤེས་མེ་དཔུང་དབུས་ན་བཞུགས།   །དེ་ལྟར་གསལ་བའི་དཔྲལ་མགྲིན་སྙིང་།   །ཨོཾ་དཀར་ཨཱཿདམར་ཧཱུྃ་སྔོན་གསལ།   །མིག་ནི་ས་
ཡི་སྙིང་པོ་དང་།   །རྣ་བར་ཕྱག་རྡོར་དེ་དེ་ཡིན་པར་མོས་པས་ཆོག སྣ་ནམ་སྙིང་།   །ལྕེ་ནི་འཇིག་རྟེན་དབང་ཕྱུག་སྟེ།   །ལུས་ནི་སྒྲིབ་པ་རྣམ་པར་སེལ།   །ཡིད་ནི་ཀུན་ཏུ་བཟང་པོ་ཞེས།   །ལྷག་པར་མོས་པ་ཉིད་དུ་བྱ།   །ཐུགས་ཀའི་ཧཱུྃ་ལས་འོད་འཕྲོས་
པས།   །རང་བཞིན་གནས་ནས་འཇིགས་བྱེད་ལ།   །སངས་རྒྱས་བྱང་ཆུབ་སེམས་དཔའ་བརྒྱད།   དང་།   །ཁྲོ་བོ་ཁྲོ་བཅུ།   ཁྲོ་མོའི་ཚོགས་ཀྱིས་ནི།   །ཡོངས་སུ་བསྐོར་བ་སྤྱན་དྲངས་གྱུར།   །རྡོ་རྗེ་བསྡུ་བའི་ཕྱག་རྒྱ་
བཅས།   །ཨོཾ་ཨེ་ཧྱེ་ཧི་བྷ་ག་ཝཱ་ན་བཛྲ་བྷཻ་ར་ཝ་ས་པ་རི་ཝཱ་ར་བཛྲ་ས་མཱ་ཛཿ ཛཿཧཱུྃ་བྃ་རིགས་ལྔ།   ཧོཿ ཞེས་བརྗོད་མདུན་དུ་བྱོན་པ་ལ།   །སྔར་ལྟར་ལྷ་མོ་བརྒྱད་ཀྱིས་མཆོད།   །བཅོམ་ལྡན་དེ་བཞིན་
གཤེགས་པ་ཀུན།   །བཅོམ་ལྡན་བདག་ཆེན་པོ་རྣམས།   །ཐུགས་རྗེའི་རང་བཞིན་ཅན་རྣམས་ཀྱིས།   །ཁྱེད་ཀྱིས་བདག་ལ་དབང་བསྐུར་སྩོལ།   །ཞེས་པས་གསོལ་བ་བཏབ་བྱས་པས།   །དེ་བཞིན་གཤེགས་པ་དབང་

བསྐུར་ལྷ།   འཇིགས་བྱེད་ཞལ་ཕྱག་རྒྱས་བསྡུས་ཅི་རིགས་པ་རིགས་ལྔ་དང་ཙ་རྩི་ཀ་དཀར་མོ།   ཕག་མོ་སེར་མོ།   དབྱངས་ཅན་མ་དཀར་མོ།   གཽ་རི་ལྗང་སྔོན་ཏེ་ཡུམ་བཞི་དང་།   ཐམས་ཅད་ཀྱིས།   །ཡེ་ཤེས་བདུད་རྩིའི་བུམ་པ་ཡིས།   །སྤྱི་བོའི་ཡབ་རྣམས་ཀྱིས་དགོངས་པ་མཛད།   ཡུམ་བཞིས་རིན་ཆེན་བུམ་པའི་ཆུས་དབང་བསྐུར།   
གཙུག་ནས་ཁྲུས་བྱས་ཏེ།   །བྱང་སེམས་རྣམས་ཀྱིས་བཀྲ་ཤིས་བརྗོད།   །ཁྲོ་བོ་ཁྲོ་མོས་བགེགས་བསྐྲད་ཅིང་།   །ཀུན་གྱིས་ཁྲོ་བོའི་ཕྱག་མཚན་དང་།   །རྒྱན་ཆས་རྣམས་ཀྱིས་མངའ་གསོལ་མཛད།  །
གཙུག་ནས་ཁྲུས་བྱས་ཏེ།   །བྱང་སེམས་རྣམས་ཀྱིས་བཀྲ་ཤིས་བརྗོད།   །ཁྲོ་བོ་ཁྲོ་མོས་བགེགས་བསྐྲད་ཅིང་།   །ཀུན་གྱིས་ཁྲོ་བོའི་ཕྱག་མཚན་དང་།   །རྒྱན་ཆས་
རྣམས་ཀྱིས་མངའ་གསོལ་མཛད།   །སངས་རྒྱས་རྣམས་ནི་ཐམས་ཅད་ཀྱི།   །གསང་གསུམ་གནས་ལས་བྱུང་བ་ཡི།   །ཁམས་གསུམ་ཀུན་གྱིས་ཕྱག་བྱས་པ།   །རྡོ་རྗེའི་དབང་བསྐུར་ཆེན་པོ་སྦྱིན།   །ཨོཾ་བཛྲ་ཨུ་ད་ཀ་ཨ
བྷི་ཥཱིཉྩ་སུ་ར་ཏི་ས་མ་ཡ་སཏྭཾ།   ཞེས་གསུངས་དབང་བསྐུར་བདུད་རྩིའི་ཆུ།   །སྤྱི་བོའི་གཙུག་ནས་ཞུགས་པ་ཡིས།   །ལུས་གང་དྲི་མ་ཐམས་ཅད་དག   །དབང་བཞི་ཐོབ་ཅིང་ཁྱད་པར་དུ།   །འཇམ་དཔལ་ཁྲོ་བོའི་ཕྲིན་
ལས་དང་།   །མཐུ་སྟོབས་མཆོག་ལ་དབང་པར་བྱས།   །ཆུ་ཡི་ལྷག་མ་ཡར་ལུད་པས།   །མི་བསྐྱོད་པ་ཡིས་དབུར་བརྒྱན་བསམ།   །རང་གི་ཐུགས་ལས་ལྕགས་ཀྱུ་སོགས།   །སྤྲོས་པས་ཡེ་ཤེས་ལྷ་ཡི་ཚོགས།   །

བཀུག་ཅིང་ཉེ་བར་བྱོན་པ་དང་།   །བསྟིམ་ཞིང་མཉེས་བཞིན་བཞུགས་པར་བསམ།   །ཨོཾ་བཛྲ་ཨཾ་ཀུ་ཤ་ཛཿ བཀུག   །ཨོཾ་བཛྲ་པཱ་ཤ་ཧཱུྃ།   ཉེ་བར་བྱོན།   ཨོཾ་བཛྲ་སྥོཊ་བཾ།   རང་ལ་བསྟིམ།   ཨོཾ་བཛྲ་གཎྚེ་ཧོཿ དེ་
ཐམས་ཅད་རང་ལ་མཉེས་བཞིན་བཞུགས་པར་བསམ།   དེ་ནས་རང་གི་སྙིང་ནང་དུ།   །ཟླ་སྟེང་རྒྱུ་ཡི་རྡོ་རྗེ་འཛིན།   །ལྕགས་ཀྱུ་དཀར་མོས་ཐུགས་ཀར་རེག   །ཞགས་པ་སེར་མོས་མགྲིན་པར་རེག   །ལྕགས་སྒྲོག་དམར་མོས་ཞབས་ནས་རེག   །དྲིལ་བུ་ལྗང་གུ་
དྲིལ་བུའི་སྒྲས་མཉེས།   ཕྱག་གཡོན་དཀུར་བརྟེན།   གཡས་ལྕགས་ཀྱུ་སོགས་དང་།   ལྕགས་སྒྲོག་མས་ཕྱག་གཉིས་ཀྱིས་ལྕགས་སྒྲོག་འཛིན་པ།   ལྟ་བུའི་ཡེ་ཤེས་སེམས་དཔའ་ཡི།   །ཐུགས་ཀར་རྡོ་རྗེ་རྩེ་ལྔ་པ།   །ནག་པོའི་ལྟེ་བར་ཏིང་
འཛིན་སེམས།   །ཧཱུྃ་ཡིག་མཐིང་ནག་འབར་བར་བསམ།   །དམ་ཚིག་ཕྱག་རྒྱ་གནས་གསུམ་གཏུག   །ཧྲི་ཥྚཱིཿ བརྗོད་པས་བྱིན་གྱིས་བརླབ།   །བདུད་རྩི་བྱིན་རླབས་ལྕེར་མྱང་བས།   །ལུས་ནང་བདེ་ཆེན་སྐྱེས་པར་བསམ།   །
ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་བཛྲ་སྭ་བྷཱ་བ་ཨཏྨ་ཀོ྅ཧཾ།   ཞེས་བརྗོད།   དེ་ནས་རང་གི་ཐུགས་ཀ་ནས།   །མཆོད་རྫས་སྣ་ཚོགས་ཐོགས་པ་ཡི།   །ལྷ་མོ་དཔག་མེད་སྤྲོས་པས་མཆོད།   །གཟུགས་སྒྲ་ལ་སོགས་དྲུག་པོ་
འདི།   །དངོས་མེད་ནམ་མཁའ་ལྟ་བུ་ལ།   །ལོངས་སྤྱོད་ཡུལ་དུ་དུ་མར་སྣང་།   །ཤེལ་ལ་ཚོན་ནི་ཇི་བཞིན་ནོ།   །འདོད་པ་ལྔ་དང་ཆོས་རྣམས་ལ།   །རྣལ་འབྱོར་རྟག་ཏུ་སྤྱོད་པར་ཤོག   །  ཨ་ལ་ལ་ཧོཿ རྟག་ཏུ་སྐྱོང་

ཞིང་གནས་པར་མཛོད།   །མི་འཛིན་སྒྱུ་མ་ལྟ་བུ་ལ།   །དགྱེས་པའི་གར་གྱིས་རོལ་པར་མཛོད།   །རེག་བྱ་འགག་པ་མེད་པ་ལ།   །མི་གཡོ་བཞིན་དུ་རོལ་བར་མཛོད།   ཧོཿ ཆགས་པ་མེད་
བཞིན་ཆགས་པར་མཛོད།   །ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ།   དེ་ནས་ལྷ་མོ་དེ་དག་གིས།   །བདག་ལ་དབྱངས་ཀྱིས་བསྟོད་པར་བསམ།   །དུར་ཁྲོད་རྒྱན་གྱིས་ལེགས་བརྒྱན་པའི།   །ཞེ་སྡང་
གཤིན་རྗེ་གཤེད་པོ་ནི།   །དངོས་མེད་ནམ་མཁའ་ལྟ་བུ་ལས།   །ཐུགས་རྗེ་སྤྲུལ་པའི་སྐུར་སྟོན་པའི།   །ཡེ་ཤེས་ཁྲོ་རྒྱལ་རབ་འཇིགས་པ།   །དུད་ཁ་མུན་ཆེན་ཁྱོད་ལ་བསྟོད།   །ཨོཾ་སརྦ་ཏ་ཐཱ་ག་ཏ་སྟུ་ཏེ་བཛྲ་སྭ་བྷཱ་བ་ཨཱཏྨ་
ཀོ྅ཧཾ།   ཞེས་བརྗོད།  ལྷ་མོ་རང་གི་ཐུགས་ཀར་བསྡུ།   །རྟེན་དང་བརྟེན་པའི་དཀྱིལ་འཁོར་ནི།   །སྣང་ལ་རང་བཞིན་མེད་པ་ཡི།   །གསལ་སྣང་ངང་ལ་མཉམ་པར་བཞག   །ཏིང་འཛིན་སེམས་དཔའི་ཁོར་ཡུག་ཏུ།   །
ཉེ་སྙིང་བར་གྱི་ཁོར་ཡུག་ཏུ།   །སྙིང་པོ་ཕྱི་ཡི་ཁོར་ཡུག་ཏུ།   །རྩ་བའི་སྔགས་ཀྱིས་བསྐོར་བ་ཉིད།   །གཡས་ཕྱོགས་འཁོར་བའི་འོད་ཟེར་གྱིས།   །འཕགས་མཆོད་སེམས་ཅན་སྒྲིབ་པ་སྦྱང་།   །ལས་བཞིའི་ཕྲིན་
ལས་རབ་གྲུབ་ཅིང་།   །ཕྱོགས་བཅུའི་བདེ་གཤེགས་ཐམས་ཅད་ཀྱི།   །བྱིན་བས་བསྡུས་ནས་བདག་ཐིམ་བསམ།   །ཨོཾ་ཡ་མཱནྟ་ཀ་ཧཱུྃ་ཕཊ།  ཉེ་བའི་སྙིང་པོའོ།   །ཨོཾ་ཧྲི་ཥྚིཿ ཝི་ཀྲྀ་ཏཱ་ན་ན་ཧཱུྃ་ཕཊ།   སྙིང་པོའོ།   །ཨོཾ་

ཡ་མ་རཱ་ཛ་ས་དོ་མེ་ཡ།   ཡ་མེ་དོ་རུ་ཎཱ་ཡོ་ད་ཡ།   ཡ་ད་ཡོ་ནི་ར་ཡ་ཀྵེ་ཡ།   ཡཀྵེ་ཡཙྪ་ནི་རཱ་མ་ཡ་ཧཱུྃ་ཕཊ།   ཅེས་རྩ་སྔགས་རྣམས་ཅི་འགྲུབ་བཟླའོ།   །ཐུན་མཚམས་གཏོར་མ་འབུལ་བ་ནི།   །ཤ་ཁྲག་ལ་སོགས་
གཏོར་མ་བཤམས།   །སྭ་བྷཱ་ཝ་ཡིས་སྟོང་པར་སྦྱངས།   །སྟོང་པའི་ངང་ལས་ཀྃ་གསུམ་ལས།   །ཐོད་སྒྱེད་གསུམ་སྟེང་ཡྃ་ལས་ང་།   །རྃ་ལས་མེ་ཡི་དཀྱིལ་འཁོར་སྟེང་།   །ཨཱཿལས་ཐོད་པ་རྒྱ་ཆེ་བ།   །དཀར་པོ་
དཔྲལ་བ་རང་བསྟན་ནང་།   །ཤར་ལྷོ་ནུབ་བྱང་དབུས་སུ་ནི།   །གོ་ཀུ་ད་ཧ་ན་ལས་ནི།   །བ་ལང་ཁྱི་དང་རྟ་གླང་ཆེན།   །མི་ཤ་རྣམས་ཀྱི་སྟེང་རིམ་བཞིན།   །བི་མུ་ཤུ་མ་ར་རྣམས་ལས།   །དྲི་ཆེན་དྲི་ཆུ་བྱང་ཆུབ་སེམས།   །
ཤ་ཆེན་དྭངས་མ་རཀྟ་ལྔ།   །དེ་སྟེང་རིམ་བཞིན་དབུས་ནས་བརྩམ།   །ཡ་ཀྵ་མ་མེ་ད་རྣམས་བཀོད།   །རང་ཐུགས་འོད་འཕྲོས་ང་གཡོས་པས།   །མེ་སྤར་ཤ་ལྔ་བདུད་རྩི་ལྔ།   །ཡི་གེ་ལྔ་དང་བཅས་པ་ཞུ།   །སྤྲིས་
མ་སྣ་ཚོགས་རྡོ་རྗེའི་ཚུལ།   །དབུས་སུ་མི་བསྐྱོད་ཤར་རྣམ་སྣང་།   །ལྷོ་རུ་རིན་འབྱུང་ནུབ་སྣང་མཐའ།   །བྱང་དུ་དོན་ཡོད་གྲུབ་པ་རྣམས།   །ཡུམ་བཅས་སྙོམས་ཞུགས་བདེ་བའི་སྒྲས།   །སངས་རྒྱས་བྱང་ཆུབ་སེམས་
དཔའ་ཀུན།   །སྤྱན་དྲངས་རིགས་ལྔའི་ཞལ་དུ་ཞུགས།   །ཐུགས་ཀར་རྗེས་ཆགས་མེས་འོད་ཞུ།   །དེ་ཚེ་བདེ་བ་ཆེན་པོའི་མེས།   །ཡབ་ཡུམ་འོད་ཞུ་འོག་གི་ནི།   །བདུད་རྩིར་འདྲེས་པས་ཁ་དོག་དང་།   །དྲི་རོ་ནུས་

བཅུད་ཕུན་སུམ་ཚོགས།   །ཡེ་ཤེས་བདུད་རྩིའི་རྒྱ་མཚོར་བསམ།   །ཨོཾ་ཨཱཿཧཱུྃ་ཧ་ཧོཿཧྲཱིཿ ཡང་ཡང་བརྗོད་པས་བྱིན་གྱིས་བརླབ།   །མདུན་དུ་དྷཱིཿལས་འཇམ་དབྱངས་ལ།   །
སྲས་བཅས་རྒྱལ་ཀུན་ཁྲོ་བོ་ཡི།   །རྣམ་པར་སྤྱན་དྲངས་ཐིམ་པ་ལས།   །རྡོ་རྗེ་འཇིགས་བྱེད་བདག་བསྐྱེད་ལྟར།   ཉིད་དུ་བསྐྱེད།   །དབང་བསྐུར་ཡེ་ཤེས་བསྟིམ་བྱས་ཏེ།   །དེ་འཁོར་འཇིག་རྟེན་འདས་མ་འདས།   །
གཏོར་མགྲོན་ཐམས་ཅད་བསམ་པའི་ཞལ།   །འོད་ཀྱི་སྦུ་གུས་གཏོར་མའི་བཅུད།   །གསོལ་ཞིང་མཆོག་ཏུ་དགྱེས་པར་བསམ།   །བསྟབ་པའི་ཕྱག་རྒྱ་དང་བཅས་པས།   །སྔགས་ཚན་གསུམ་པོའི་
ཐ་མ་ནི།   །སརྦ་བིགྷྣཱན་ཤཱ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ།   གསུམ་མམ་བདུན་དབུལ་སྔར་བཞིན།   མཆོད་ཅིང་བསྟོད།   །གཤིན་རྗེ་གཤེད་པོ་འཁོར་བཅས་ཀུན།   །མཆོད་སྦྱིན་གཏོར་མ་འདི་བཞེས་ལ།   །
སོགས་ཀྱིས་ཕྲིན་ལས་བཅོལ་བར་བྱ།   །ཅི་འདོད་བསྩལ་བར་བསམ།   །ཡིག་བརྒྱས་ལྷག་ཆད་ཁ་བསྐང་ཞིང་།   །ནོངས་པ་དག་ནི་བཟོད་པར་གསོལ།   །ལས་གཤིན་དག་ལ་གཏོར་འབུལ་ནི།   །གཏོར་
མ་བྱིན་གྱིས་བརླབས་ནས་སུ།   །མདུན་དུ་པད་ཉི་མ་ཧེའི་སྟེང་།   །ཡ་ལས་ཐོད་དབྱུག་ཡས་མཚན་ལས།   །ལས་གཤིན་མདོག་ནག་མ་ཧེའི་གདོང་།   །ཐོད་དབྱུག་ཞགས་འཛིན་དུར་ཁྲོད་ཆས།   །ལིངྒ་དམར་པོ་

གྱེན་དུ་འགྲེངས།   །གཤིན་རྗེའི་ཚོགས་ཀྱིས་བསྐོར་བར་བསམ།   །གནས་གསུམ་འབྲུ་གསུམ་བྱིན་གྱིས་བརླབ།   །རང་གི་ཐུགས་ནས་འོད་འཕྲོས་པས།   །ལྷོ་ཕྱོགས་རིམ་བདུན་ས་འོག་ནས།   །གཤིན་རྗེ་འཁོར་
བཅས་སྤྱན་དྲངས་གྱུར།   །ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧྱེ་ཧི།   ཞེས་བརྗོད།   ཛཿཧཱུྃ་བྃ་ཧོཿ  གཉིས་མེད་བསྟིམ།   རང་ཐུགས་འོད་ཀྱིས་གཤིན་རྗེ་གཤེད།   །རིགས་ལྔ་མདུན་དུ་སྤྱན་དྲངས་ལ།   །ཨོཾ་ཡ་མཱནྟ་
ཀ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་ཨཱཿཧཱུྃ།   ཞེས་པས་མེ་ཏོག་ལ་སོགས་མཆོད།   འདི་ལ་མངོན་པར་དབང་བསྐུར་གསོལ།   །ཞེས་པས་གསོལ་བཏབ་ལྷ་རྣམས་ཀྱིས།   །ཨོཾ་བཛྲ་ཨུ་ད་ཀ་ཨ་བྷི་ཥཱིཉྩ་ཧཱུྃ།   ཞེས་གསུངས་
དབང་བསྐུར་དྲི་མ་དག   །དབང་ཐོབ་རྡོ་རྗེ་རྩེ་ལྔ་པ།   །ཁ་དོག་ནག་པོས་དབུར་བརྒྱན་བསམ།   །ཨོཾ་ཀཱ་ལ་རཱུ་པ་ས་མ་ཡ་སཏྭཾ།  ཞེས་པས་དམ་ལ་བཞག་ནས་སུ།   །ཨོཾ་ཀཱ་ལ་རཱུ་པ་ས་མ་ཡ་གྲྀཧྞེ་དཾ་ཨརྒྷཾ་པུཥྤཾ་དྷཱུ་བཾ་དཱི་བཾ་གནྡྷེ་ནཻ་ཝི་ཏྱེ་སྭཱ་ཧཱ།   
ཨོཾ་ཀཱ་ལ་རཱུ་པ་སརྦ་བིགྷྣཱན་ཤཱ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ།   གསུམ་མམ་བདུན་གྱིས་ཕུལ་ནས་སུ།   །ཧཱུྃ།   འཆི་བདག་ནག་པོ་ལྷོ་ཕྱོགས་ཀྱི།   །རིམ་པ་བདུན་གྱི་ས་འོག་ནས།   །སྲོག་ལ་རྔམ་པའི་གཤིན་རྗེ་
ནི།   །ནག་པོ་མ་ཧེའི་གདན་སྟེང་དུ།   །ཡ་ལས་བྱུང་བའི་དབྱུག་པ་ནི།   །ཐོད་པ་མཚན་པ་ལས་བྱུང་བ།   །གཏིང་ནས་ཁྲོས་པ་མ་ཧེའི་གདོང་།   །ཟ་བྱེད་ཞལ་གདངས་མཆེ་བ་གཙིགས།   །ཁྲོས་པའི་སྤྱན་གསུམ་དམར་པོ་འཁྲུགས།   །སྐྲ་

སེར་སྨ་ར་གྱེན་དུ་བརྫེས།   །ལག་གཡོན་ཞགས་པས་དགྲ་བགེགས་འཆིང་།   །ལག་གཡས་དབྱུག་པས་རྡུལ་དུ་རློག   །ཆོས་ཀྱི་རྒྱལ་པོ་གཤིན་རྗེའི་ཚོགས།   །བྲན་རྭ་ལོའི་མངོན་རྟོགས་ཡིད་བཞིན་གཏེར་མཛོད་ན་བཞུགས་པའི་ཕྲིན་བཅོལ་འདིའོ།   །དང་བཅས་པའི་དུས་ལ་བབ།   །
ཤ་ཆེན་ཁྲག་ཞག་ཆེན་པོ་ཡི།   །གཏོར་མ་རྒྱ་མཚོའི་མཆོད་པ་བཞེས།   །རྒྱལ་བས་བསྒོས་པའི་དམ་ཚིག་དང་།   །སྙིང་རྗེས་དགྲ་བགེགས་མྱུར་དུ་སྒྲོལ།   །སྡང་བའི་དགྲ་
དང་གནོད་པའི་བགེགས།   །ཟུངས་ཤིག་ཆིངས་ཤིག་རྣམ་པར་སྡོམས།   །ཁུག་ཅིག་དྲོངས་ཤིག་དབང་དུ་བསྡུས།   །སོད་ཅིག་སྐྲོད་ཅིག་རེངས་པར་བརླག་པར་གྱིས་ཞེས་ཀྱང་འདུག་ཆོད་ཅིག་ཅེས་པའང་འདུག གྱིས།   །ཕྱེས་ཤིག་ནོན་ཅིག་རྨུགས་པར་
གྱིས།   །ཐུལ་ཅིག་ཆོམས་ཤིག་རྣམ་པར་ཤིགས།   །རྡུལ་ཕྲན་ཙམ་ཡང་མེད་པར་གྱིས།   །ཞེས་པས་ཕྲིན་ལས་བཅོལ་ནས་ནི།   །ཨོཾ་ཀཱ་ལ་རཱུ་པ་ཧཱུྃ་ཕཊ།   ཅེས་
པ་ཅི་རིགས་བཟླ་བར་བྱ།   །དེས་ཀྱང་ཇི་ལྟར་བསྒོས་པའི་དོན།   །ཇི་བཞིན་བྱེད་པར་ཁས་བླང་བསམ།   །སླར་ཡང་མཆོད་ཅིང་བཟོད་པར་གསོལ།   །སེམས་ཅན་ཐམས་ཅད་བདེ་གྱུར་སོགས་སྨོན་ལམ་ཚིགས་བཅད་
དང་།   བགེགས་དང་ལོག་པར་འདྲེན་པ་རྣམས།   །གདུལ་དཀའ་འདུལ་བྱེད་དཔའ་བོ་ནི།   །ཤིན་ཏུ་གཏུམ་པའི་ཁྲོ་གཟུགས་ཀྱིས།   །མ་རུངས་པ་རྣམས་ཚར་གཅོད་ཤོག   །ཅེས་པའི་སྨོན་ལམ་གདབ་ནས་སུ།   །

ཨོཾ་བཛྲ་བྷཻ་ར་ཝ་ས་པ་རི་ཝཱ་ར་བཛྲ་མུཿ ཞེས་པས་བཅོམ་ལྡན་འཁོར་བཅས་དང་།   །ཨོཾ་ཀཱ་ལ་རཱུ་བ་ས་པ་རི་ཝཱ་ར་བཛྲ་མུཿ ཞེས་པས་ལས་གཤིན་འཁོར་བཅས་ཀྱི།   །ཡེ་ཤེས་པ་རྣམས་རང་གནས་གཤེགས།   །
དམ་ཚིག་པ་རྣམས་བདག་ལ་བསྡུ།   །གཏོར་མ་ཕྱི་རོལ་གཤེགས་པར་བྱ།   །དེ་ནི་གཏོར་མའི་རྣལ་འབྱོར་རོ།   །ཁ་ཟས་དགྲ་བགེགས་ཤ་ཁྲག་དམིགས།   །ཨོཾ་ཨཱཿཧཱུྃ་གིས་བདུད་རྩིར་བརླག   །རང་ཉིད་འཇིགས་
བྱེད་ཕྱག་གཉིས་པའི།   །ལྟེ་བར་གཏུམ་མོའི་མེ་འབར་བའི།   །མེ་ལྕེའི་ཕྲེང་བས་ཁྱབ་པའི་དབུས།   །སྙིང་གར་ལྷ་མཆོག་གཤིན་རྗེའི་གཤེད།   །བླ་མ་སངས་རྒྱས་བྱང་སེམས་བསྐོར།   །ལྟོ་བར་འཇིག་རྟེན་
ལྷ་ཚོགས་དམིགས།   །ལག་གཉིས་དགང་བླུགས་སྦྱོར་བ་ཡིས།   །བཟའ་བཏུང་སྲེག་རྫས་སྣ་ཚོགས་ཀྱིས།   །ལྷ་ཚོགས་ཀུན་མཉེས་ཚིམ་པར་བསམ།   །ཁ་ཟས་དག་གི་རྣལ་འབྱོར་རོ།   །ཉལ་ཚེ་དངོས་ཀུན་
རང་ལ་བསྡུ།   །རང་ལུས་སྙིང་གའི་ཧཱུྃ་ལ་བསྡུ།   །ཧཱུྃ་ཡིག་ཇེ་ཕྲར་སྟོང་པར་ཡལ།   །མི་དམིགས་ངང་དུ་ཉལ་བར་བྱ།   །འདི་ནི་ཉལ་བའི་རྣལ་འབྱོར་རོ།   །ལྡང་ཚེ་སྐད་ཅིག་ལྷ་སྐུར་ལང་།   །ཐུགས་ཀའི་ཧཱུྃ་ལས་
འོད་འཕྲོས་པས།   །སྣོད་བཅུད་རྟེན་དང་བརྟེན་པ་ཡི།   །དཀྱིལ་འཁོར་ཐམས་ཅད་གསལ་བར་དམིགས།   །ཧཱུྃ་ཞེས་བརྗོད་པ་ལྡང་བའོ།   །གང་དུ་སྤྱོད་ལམ་ཅི་བྱེད་ཀྱང་།   །ཨོཾ་བརྗོད་སྣང་ཀུན་ལྷ་སྐུ་དང་།   །ཨཱཿ

ཡིས་གྲགས་ཚད་སྔགས་དང་ནི།   །ཧཱུྃ་གིས་བསམ་ཚད་ཐུགས་སུ་དམིགས།   །ལྷ་ལ་ལྷ་མཆོད་སྒྱུ་མའི་ངང་།   །ཞེན་མེད་སྤྱོད་ལམ་རྣལ་འབྱོར་རོ།   །ཚུལ་འདིར་གནས་པའི་རྣལ་འབྱོར་པ།   །
མི་མཐུན་ཕྱོགས་ལས་རྣམ་རྒྱལ་ཞིང་།   །འདས་དང་མ་འདས་དངོས་གྲུབ་ཐོབ།   །རྡོ་རྗེ་འཆང་གི་གོ་འཕང་འགྲུབ།   །གལ་ཏེ་རྫོགས་རིམ་བསྒོམ་འདོད་ན།   །ཀྱེ་རྡོར་ལ་སོགས་གཞུང་བཞིན་བྱ།   །ཞེས་པ་ཆོས་རྒྱལ་
འཕགས་པའི་གཞུང་།   །གཞིར་བཞག་རྭ་ལུགས་འཇིགས་བྱེད་ཀྱི།   །མངོན་རྟོགས་ཚིགས་སུ་བཅད་པ་འདི།   །ཆུ་སྟག་ཟླ་༦ཚེས་༡༣དྷཱིས་བྲིས་དགེ།   ༈   །།རྡོ་རྗེ་འཇིགས་བྱེད་ཕྱག་གཉིས་པའི་སྒྲུབ་
ཐབས།   སྐྱབས་སེམས་རྗེས།  སྟོང་པའི་ངང་ལས་པད་ཉིའི་སྟེང་།   །སྣ་ཚོགས་རྡོ་རྗེ་ཧཱུྃ་མཚན་ལས།   །འོད་འཕྲོས་རྡོ་རྗེའི་སྲུང་འཁོར་དབུས།   །ཆོས་འབྱུང་ནང་དུ་རླུང་དཀྱིལ་ལ།   །བྃ་ལས་པདྨ་འདབ་བརྒྱད་པའི།   །
ཁོར་ཡུག་ཁྲག་ཞག་རྒྱ་མཚོའི་ཁྲོད།   །དུར་ཁྲོད་ཆེན་པོ་བརྒྱད་ཀྱིས་བསྐོར།   །པད་དབུས་ཟླ་སྟེང་རང་སེམས་དྷཱིཿ འཕྲོས་འདུས་འཇམ་དཔལ་ཕྱེད་སྐྱིལ་ཅན།   །རལ་གྲི་ཨུཏྤལ་པོད་བཅས་བསྣམས།   །དར་དང་
རིན་ཆེན་རྒྱན་ལྡན་པ།   །དེ་ཡི་ཐུགས་ཀའི་དྷཱིཿཡིག་ལས།   །འོད་འཕྲོས་སངས་རྒྱས་བྱང་སེམས་ཀུན།   །སྤྱན་དྲངས་རང་ལ་ཐིམ་པའི་མོད།   །རང་ཉིད་ཡ་མཱནྟ་ཀ་ནི།   །སྔོན་པོ་ཞལ་གཅིག་ཕྱག་གཉིས་པ།   །མ་

ཧེའི་གདོང་ཅན་གྲི་ཐོད་འཛིན།   །ཐོད་པ་སྐམ་རློན་རྒྱན་དང་ནི།   །རུས་རྒྱན་དྲུག་གསོལ་གཅེར་བུའི་གཟུགས།   །དམར་སེར་རལ་པ་གྱེན་དུ་བརྫེས།   །སྤྱན་གསུམ་ཞལ་ནས་ཧཱུྃ་ཕཊ་སྒྲོགས།   །མ་ཧེའི་གདན་ལ་དོར་
སྟབས་བཞུགས།   །གནས་གསུམ་ཡི་གེའི་འོད་ཟེར་གྱིས།   །གཤེད་པོ་རིགས་ལྔར་སངས་རྒྱས་དང་།   །བྱང་སེམས་ཚོགས་ཀྱིས་བསྐོར་བ་རྣམས།   །སྤྱན་དྲངས་མཆོད་པས་མཉེས་པར་གྱུར།   །དབང་བསྐུར་གསོལ་
བ་བཏབ་པ་ཡིས།   །བུམ་ཆུས་དབང་བསྐུར་སྒྲིབ་པ་དག   །ཆུ་ལྷག་སྤྱིར་འཁྱིལ་མི་བསྐྱོད་བརྒྱན།   །ལྷ་རྣམས་རང་ལ་གཉིས་མེད་ཐིམ།   །སྙིང་ནང་ཡེ་ཤེས་སེམས་དཔའ་ནི།   །འཇམ་དཔལ་ཞི་བ་ཚོན་གང་བའི།   །
ཐུགས་ཀར་ཏིང་འཛིན་སེམས་དཔའ་ཧཱུྃ།   །ཐ་མར་རྩ་བའི་སྔགས་ཀྱིས་བསྐོར།   །དེ་ལས་འོད་ཟེར་རབ་འཕྲོས་པས།   །སྒྲིབ་སྦྱངས་བགེགས་བཅོམ་བྱིན་བསྡུས་བསམ།   །ཨོཾ་ཡ་མཱནྟ་ཀ་ཧཱུྃ་ཕཊ།   ཅེས་བཟླ་དགེ་བ་
བྱང་ཆུབ་བསྔོ།   །ཐུན་མཐར་འོད་གསལ་དབྱིངས་སུ་བསྡུ།   །གཏོར་མ་ཚོགས་མཆོད་ལ་སོགས་པ།   །ཐུན་མཚམས་རྣལ་འབྱོར་གཞན་བཞིན་སྤྱད།   །ཆོས་རྒྱལ་འཕགས་པའི་གསུང་ལ་བརྟེན།   །མདོར་བསྡུས་
ཚིགས་བཅད་མི་ཕམ་པས་སོ།   ༈   །དུས་འཁོར་ལྷན་སྐྱེས་སྒྲུབ་ཐབས་ནི།   །སྣ་ཚོགས་ནོར་བུ་ཞེས་བྱ་བཞུགས།  སྐྱབས་སེམས་ཚད་མེད་བཞི་བསྒོམ་ལ།   །ཤཱུ་ནྱ་ཏ་ཡིས་སྟོང་པར་སྦྱངས།   །སྟོང་

པའི་ངང་ལས་སྐད་ཅིག་གིས།   །རླུང་མེ་ཆུ་ས་ལྷུན་པོ་དང་།   །པདྨ་ཟླ་ཉི་དུས་མེའི་སྟེང་།   །རང་ཉིད་དུས་ཀྱི་འཁོར་ལོ་ནི།   །མཐིང་ག་ཞལ་གཅིག་ཕྱག་གཉིས་པ།   །རྡོ་རྗེ་དྲིལ་འཛིན་ཡུམ་ལ་
འཁྱུད།   །ཞབས་ནི་གཡས་དཀར་༡གཡོན་དམར་༢བ །   །བརྐྱང་༡བསྐུམ་༢དབང་ཕྱུག་༡དཀར་པོ།   འདོད་ལྷ་༢དམར་པོ།   མནན།   །ཐོར་ཚུགས་ཡིད་བཞིན་ནོར་བུ་དང་།   །ཟླ་བ་ཕྱེད་པས་རབ་ཏུ་བརྒྱན།   །རྡོ་རྗེའི་རྒྱན་དང་སྟག་ཤམས་ཅན།   །
མཐེབ་འཛུབ་གུང་སྲིན་མཐེའུ་ཆུང་རྣམས།   །རིམ་བཞིན་སེར་དཀར་དམར་ནག་ལྗང་།   །ཕྱག་སོར་གཉིས་ཀྱི་ཚིགས་གསུམ་པོ།   །རྩ་བ་ནས།   རིམ་བཞིན་གནག་དཀར་དམར་བའོ།   །རྡོ་རྗེ་སེམས་
དཔས་དབུ་ལ་བརྒྱན།   །མེ་རི་མདོག་ལྔའི་དབུས་ན་བཞུགས།   །སྣ་ཚོགས་ཡུམ་ནི་སྐུ་མདོག་སེར།   །ཞལ་གཅིག་ཕྱག་གཉིས་སྤྱན་གསུམ་མ།   །གྲི་གུག་ཐོད་པ་འཛིན་པས་འཁྱུད།   །གཡས་བསྐུམ་གཡོན་
བརྐྱང་ཡབ་དང་སྦྱོར།   །གཅེར་བུ་ཕྱག་རྒྱ་ལྔ་ཡིས་བརྒྱན།   །དབུ་སྐྲ་ཕྱེད་བཅིངས་ཕྱེད་གྲོལ་བའོ།   །གཉིས་ཀའི་དཔྲལ་བར་ཨོཾ་དཀར་པོ།   །མགྲིན་པར་ཨཱཿདམར་ཐུགས་ཧཱུྃ་སྔོན།   །ལྟེ་བར་ཧོ་སེར་གཙུག་ཏོར་
དུ།   །ཧཾ་ལྗང་གསང་བར་ཀྵ་སྔོན་བསམ།  །ཨོཾ་ཨཱཿཧཱུྃ་ཧོ་ཧཾ་ཀྵཿ ཞེས་བརྗོད་གོ་ཆ་བགོ་བར་བྱ།   །ཐུགས་ཀར་ཡེ་ཤེས་སྙིང་པོའི་སྲོག   །རྣམ་བཅུ་དབང་ལྡན་བརྩེགས་མར་གསལ།   །གཞུང་ན་ཨོཾ་ཁོ་ན་ལས་གཞན་

མེད།   །ཨོཾ་ཨཱཿཧཱུྃ་ཧོ་ཧྐྵྨླྺྼྻྃ་སྭཱ་ཧཱ།   ཞེས་པ་སྔགས་རྒྱལ་ཅི་ནུས་བཟླ།   །ཐུན་མཚམས་དགེ་བསྔོ་མི་དམིགས་བསམ།   །རྡོ་རྗེ་བཞི་ཡི་ཡི་གེ་ཡིས།   །ཐོག་དྲངས་ལེགས་སྟེར་མཐའ་རྟེན་ཅན།   །རྣམ་བཅུ་དབང་ལྡན་ཆེ་བ་
པོ།   །གསང་སྔགས་རྒྱལ་པོ་འདི་བཟླས་པས།   །ཕྱི་ནང་གསང་བའི་སྣང་སྲིད་ཀུན།   །མཐུན་པའི་གྲོགས་འགྱུར་བར་ཆད་ཞི།   །ཅི་འདོད་དངོས་གྲུབ་ཡིད་བཞིན་འགྲུབ།   །རབ་ཚེས་ལྕགས་གླང་
ཟླ་༨ཚེས་༡ལ།   །འཇམ་དཔལ་དགྱེས་པས་སྤེལ་བ་དགེ།   ༈   །།གཤེད་དམར་ལྷན་སྐྱེས་སྒྲུབ་ཐབས་ནི།   །སྐྱབས་སེམས་བྱས་ལ།   རང་གི་སྙིང་ནང་པད་ཉི་ཧཱུྃ་དམར་པོའི།   །འོད་ཀྱིས་སྒྲིབ་བྱང་
རང་ཉིད་གཤིན་རྗེའི་གཤེད།   །དམར་པོ་ཕྱག་གཡས་རྡོ་རྗེའི་ཐོད་དབྱུག་ཕྱར།   །གཡོན་པས་བདུད་བཞིའི་ཁྲག་བཀང་ཐོད་པ་བསྣམས།   །ཐོད་པ་སྐམ་རློན།   སྦྲུལ་རུས་༦རྒྱན་སྟག་ལྤགས་ཤམ་ཐབས་ཅན།   །སྐྲ་
སེར་དམར་ཟླུམ་སྤྱན་གསུམ་མཆེ་བཞི་གཙིགས།   །རོ་ལངས་དམར་མོ་ཐོད་པ་སྐམ་རློན་རུས་རྒྱན་ལྔ་ཅན།   གྲི་ཐོད་འཛིན་པས་འཁྱུད།   །པད་ཉི་མ་ཧེ་དམར་པོའི་གདན་ཉིད་ལ།   །གཡས་བསྐུམ་མ་ཧེའི་རྭ་བར་གཡོན་
བརྐྱང་ཚང་རའི་སྟེང་ཡེ་ཤེས་མེ་ཀློང་བཞུགས།   །གནས་གསུམ་ཡི་གེས་སྐུ་གསུང་ཐུགས་བྱིན་རླབས།   །གཤེད་པོ་རིགས་ལྔར་སངས་རྒྱས་བྱང་སེམས་ཀྱིས་བསྐོར་བའི་དབང་ལྷ་སྤྱན་དྲངས་མཆོད་ཅིང་གསོལ་བཏབ་པས།   །

དབང་བསྐུར་རྡོ་རྗེ་སེམས་དཔའ་སྤྱི་བོར་བརྒྱན།   །དབང་ལྷ་རང་ལ་ཐིམ།   ཐུགས་ཀར་རང་འདྲའི་སེམས་དཔའ་ཚོན་གང་བའི།   །ཐུགས་སྲོག་ཧཱུྃ་སྔོན་པོ།   ལ་སྔགས་ཕྲེང་གཡས་སུ་འཁོར།   །འོད་ཀྱིས་སྒྲིབ་
སྦྱངས་ཚོགས་རྫོགས་བྱིན་རླབས་བསྡུས།   །ཨོཾ་ཧྲཱིཥྚྲཱི་ཝི་ཀྲི་ཏ་ན་ན་ཧཱུྃ་ཧཱུྃ་ཕཊ་ཕཊ་སྭཱ་ཧཱ།   ཞེས་པ་ཅི་ནུས་བཟླ།  གཏོར་མ་འབུལ་ཞིང་ཁ་ཟས་ལྷ་ལ་མཆོད།   །ཐུན་མཐར་རང་གི་ཐུགས་སྲོག་འོད་ཀྱིས་
སྣོད་བཅུད་རང་ལ་ཐིམ།   རང་ཡང་ཐུགས་སྲོག་ནཱ་དའི་བར་ཐིམ་ནས་མི་དམིགས་འོད་གསལ་དུ་བསྡུས་ལ།   སྟོང་པའི་ངང་ཉལ་ལྷ་ཡི་སྐུ་རུ་ལྡང་།   །སྤྱོད་ལམ་ལྷ་སྔགས་ཡེ་ཤེས་རོལ་པར་སྤྱད།   །ཆོས་
འཕགས་གསུང་བཞིན་ཚིགས་བཅད་དྷཱིས་སྤེལ་དགེ།  ༈   །།བདེ་མཆོག་ལྷན་སྐྱེས་སྒྲུབ་ཐབས་ནི།   །སྐྱབས་སེམས་ཚད་མེད་བཞི་བསྒོམས་ནས།   །སྟོང་པའི་ངང་ལས་སྐད་ཅིག་གིས།   །རང་ཉིད་བདེ་
མཆོག་ལྷན་སྐྱེས་ནི།   །སྔོན་པོ་སྤྱན་གསུམ་མཆེ་བ་གཙིགས།   །རྡོ་རྗེ་དྲིལ་འཛིན་ཡུམ་ལ་འཁྱུད།   །ཐོར་ཚུགས་རྩེ་མོར་ནོར་བུ་དང་།   །གཡོན་པར་ཚེས་གཅིག་ཟླ་བས་བརྒྱན།   །མཚོག་སྟེང་སྣ་ཚོགས་རྡོ་རྗེས་
མཚན།   །མི་མགོ་སྐམ་པོ་ལྔས་དབུར་བརྒྱན།   །རློན་པ་ལྔ་བཅུའི་དོ་ཤལ་ཅན།   །རུས་རྒྱན་དྲུག་ལྡན་སྟག་ཤམས་མཛེས།   །པདྨ་ཉི་མའི་གདན་སྟེང་དུ།   །གཡས་བརྐྱང་ཨུ་མ་དམར་མོ་དང་།   །གཡོན་བསྐུམ་

འཇིགས་བྱེད་ནག་པོ་མནན།   །གར་གྱི་ཉམས་དགུ་དང་ལྡན་ཞིང་།   །མི་བསྐྱོད་པ་ཡིས་དབུ་ལ་བརྒྱན།   །ཡུམ་མཆོག་ཕག་མོ་དམར་གསལ་ནི།   །སྤྱན་གསུམ་མཆེ་གཙིགས་སྐྲ་གྲོལ་ཞིང་།   །སྐམ་རློན་
ཐོད་པའི་རྒྱན་དང་བཅས།   །སྤྱི་གཙུག་རྣམ་པར་སྣང་མཛད་བཞུགས།   །གཡས་པ་སྡིགས་མཛུབ་གྲི་གུག་བསྡིགས།   །གཡོན་པ་ཐོད་ཁྲག་ཡབ་ལ་འཁྱུད།   །གཅེར་བུ་ཕྱག་རྒྱ་ལྔ་ཡིས་བརྒྱན།   །བདེ་ཆེན་
ཡབ་དང་མཉམ་པར་སྦྱོར།   །ཡེ་ཤེས་མེ་དཔུང་དབུས་ན་བཞུགས།   །བདག་གི་ཐུགས་ནས་རིགས་ལྔ་ཡིས།   །སངས་རྒྱས་དཔག་ཏུ་མེད་པ་འཕྲོས།   །འགྲོ་ཀུན་ལྷན་སྐྱེས་གོ་འཕང་བཀོད།   །ཚུར་འདུས་
རང་ལ་ཐིམ་པར་བསམ།   །བདག་དང་སེམས་ཅན་ཐམས་ཅད་ཀུན།   །ཧེ་རུ་ཀ་ཡི་བདག་ཉིད་དུ།   །སྣང་ལ་རང་བཞིན་མེད་པར་བསྒོམ།   །དེ་ལྟར་བསྐྱེད་རིམ་ལ་མཉམ་པར་བཞག་པ་ཅི་ནུས་སུ་བྱའོ།   །སྔགས་
བཟླ་བར་འདོད་ན།   །རང་ཐུགས་པད་ཉིར་ཧཱུྃ་སྔོན་པོ།   །ཡུམ་གྱི་ཐུགས་ཀར་བཾ་དམར་གསལ།   །ཧཱུྃ་ལས་སྔགས་ཕྲེང་འོད་ཟེར་གྱི།   །རྣམ་པས་རང་གི་ཞལ་ནས་ཐོན།   །ཡུམ་གྱི་ཞལ་ཞུགས་མཁའ་ནས་བརྒྱུད།   །
ཡབ་ཀྱི་རྡོ་རྗེའི་ལམ་ལས་ནི།   །ཐུགས་ཀར་འཁོར་བའི་སྡིག་སྒྲིབ་སྦྱངས།   །བསོད་ནམས་ཡེ་ཤེས་ཚོགས་གཉིས་རྒྱས།   །རྒྱལ་ཀུན་ཡེ་ཤེས་བདག་ཞུགས་བསམ།   །ཨོཾ་ཧྲཱིཿཧ་ཧ་ཧུཾ་ཧཱུྃ་ཕཊ།   །ཡབ་ཀྱི་

སྔགས་དང་།   ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ནཱི་ཧཱུྃ་ཧཱུྃ་ཕཊ་སྭཱ་ཧཱ།   ཡུམ་གྱི་སྔགས་ཏེ་དེ་གཉིས་སྤྲེལ་བའམ་སོ་སོར་ཅི་ནུས་བཟླའོ།   །རྫོགས་རིམ་ལུས་བསྲིང་ལྟེ་བའི་དབུས།   །ཨ་ཤད་
ཕྲ་རྩུབ་ངར་ལྡན་མེས།   །ནུས་པས་སྡིག་སྒྲིབ་ནད་གདོན་བསྲེག   ། སྤྱི་བོའི་ཧཾ་ལས་བྱང་སེམས་བབ།   །ལུས་ཁྱབ་བདེ་བས་རྣམ་རྟོག་འགགས།   །ཟུང་འཇུག་ངང་ལ་གནས་པར་བསྒོམ།   །ཉལ་ཁར་ཧཱུྃ་ལས་
འོད་འཕྲོས་པས།   །སྣོད་བཅུད་འོད་ཞུ་ཧཱུྃ་གི་བར།   །རིམ་ཡལ་འོད་གསལ་སྟོང་ངང་ཉལ།   །ལྡང་ཚེ་ཧེ་རུ་ཀར་བསམས་ལ།   །ཧཱུྃ་ལས་འོད་འཕྲོས་སྣོད་བཅུད་ལྷར།   །བལྟས་པས་ལྡང་བའི་རྣལ་འབྱོར་རོ།   །
ཁྲུས་ནི་རང་བཞིན་གྱི་གནས་ནས།   །སངས་རྒྱས་རིགས་ལྔས་རིན་པོ་ཆེའི།   །བུམ་པའི་ཡེ་ཤེས་བདུད་རྩིའི་ཆུས།   །སྒོ་གསུམ་དྲི་མ་སྦྱང་བར་བསམ།   །ཡིག་བརྒྱ་བཟླས་ལ་ཁྲུས་བྱའོ།   །མཆོད་པ་ཨོཾ་ཨཱཿཧཱུྃ་གིས་
བརླབ།   །ལྷ་རྣམས་སྤྱན་དྲངས་མདུན་དུ་བསམ།   །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་མཎྚ་ལ་ཨརྒྷཾ་ལ་སོགས་པས་མཆོད།   བསྟོད་པའི་ཚིགས་ཀྱང་ཅིག་རིགས་བརྗོད།   བདུན་རྣམ་དག་དཀོན་མཆོག་གསུམ་ལ་
སོགས་དང་།   སྡོམ་བཟུང་བྱ།   གཏོར་མ་ཐོད་སྣོད་བདུད་རྩིར་བརླབ།   །ཕེཾ་བཅས་འབར་བའི་ཕྱག་རྒྱ་ཡིས།   །མགྲོན་བཀུག་འབྲུ་གསུམ་སྔགས་ཀྱིས་ཕུལ།   །མཆོད་བསྟོད་འདོད་དོན་གསོལ་བ་བཏབ།   །བཛྲ་

མུཿཡིས་གཤེགས་སུ་གསོལ།   །ཁ་ཟས་འབྲུ་གསུམ་བདུད་རྩིར་བརླབ།   །ལྟེ་བའི་གཏུམ་མོའི་མེ་འབར་དབུས།   །སྙིང་གར་བླ་མ་སངས་རྒྱས་དང་།   །བྱང་སེམས་ལྟེ་བར་ཆོས་སྐྱོང་དང་།   །འཇིག་རྟེན་པ་ཡི་
ཚོགས་བཅས་དམིགས།   །མཆོད་པར་བསམས་ནས་ལག་གཡོན་གྱིས།  །སྤྱད་པ་ཟས་ཀྱི་རྣལ་འབྱོར་རོ།   །སྤྱོད་ལམ་ཧཱུྃ་ཞེས་བརྗོད་པ་ཡིས།   །རང་དང་སྣང་བ་ལྷར་གསལ་ལ།   །ཨོཾ་ཨཱཿཧཱུྃ་གིས་བརྟན་
བྱས་ནས།   །ལྷ་སྔགས་ཏིང་འཛིན་རོལ་པ་ཆེ།   །འཁོར་གསུམ་ཞེན་མེད་ངང་དུ་སྤྱད།   །དབང་ཐོབ་ཞུ་བདེར་རིམ་གོམས་པས།   །འདུ་ཤེས་གསུམ་གྱིས་རིག་པ་ལ།   །སྙོམས་འཇུག་བདེ་བ་སྤེལ་བྱས་ཏེ།   །
ལྷ་མཆོད་དགའ་བཞིའི་ཡེ་ཤེས་བསྐྱེད།   །ཐུན་དང་ཐུན་མཚམས་ཉམས་ལེན་ལ།   །བར་མེད་བརྩོན་པའི་རྣལ་འབྱོར་པས།   །རིམ་གཉིས་ཏིང་འཛིན་རྩལ་རྫོགས་ནས།   །ཧེ་རུ་ཀ་དཔལ་ཚེ་འདིར་འགྲུབ།   །
བདེ་མཆོག་སྙིང་པོའི་སྒྲུབ་ཐབས་འདི།   །དམ་པའི་གསུང་བཞིན་དྷཱིས་བྲིས་དགེ།  ༈   །ཀྱེ་རྡོར་དཔའ་བོ་གཅིག་པ་སྒྲུབ་པའི་ཐབས།   །ཡིད་མཐུན་གནས་སུ་བདེ་བའི་སྟན་ལ་འདུག   །གཞན་དོན་
ཕྱག་ཆེན་དངོས་གྲུབ་ཐོབ་པའི་ཕྱིར།   །ཧེ་རུ་ཀ་དཔལ་བསྒོམ་པར་བྱ་སྙམ་ནས།   །རང་གི་སྙིང་ནང་འོག་ཏུ་ཟླ་བ་དང་།   །སྟེང་དུ་ཉི་དཀྱིལ་དེ་གཉིས་བར་དུ་ནི།   །སྣ་ཚོགས་རྡོ་རྗེ་དབུས་ནས་རིམ་བཞིན་དུ།   །
དབུས་མཐིང་ཤར་དཀར་ལྷོ་སེར་ནུབ་དམར་བྱང་ལྗང་བ་ཧཱུྃ་མཐིང་མཚན་ལས།   །འོད་འཕྲོས་ལུས་གང་སྒྲིབ་དག་ཤེལ་ལྟར་གྱུར།   །དེ་ལས་སྐད་ཅིག་རང་ཉིད་ཧེ་རུ་ཀ   །དབུས་མཐིང་
ནག་ཞལ་གཅིག་ཕྱག་གཉིས་སྤྱན་གསུམ་པ།   །མཆེ་བ་བཞི་གཙིགས་ཕྱག་གཡས་རྡོ་རྗེ་བསྣམས།   །གཡོན་པས་ཐོད་པ་ཁྲག་བཀང་ཐུགས་ཀར་འཛིན།   །གྲུ་མོ་གཡོན་ན་ཁ་ཊྭཱཾ་ག་ཡིས་མཚན།   །དབུ་སྐྲ་
སེར་པོ་གྱེན་བརྫེས་ཐོད་སྐམ་བརྒྱན།  །ལྔས།  བརྒྱན།   ཐོད་རློན་ལྔ་བཅུའི་དོ་ཤལ་རུས་པའི་རྒྱན་དྲུག་གསོལ།   །གཡས་བརྐྱང་གཡོན་བསྐུམ་ཕྱེད་སྐྱིལ་ཚུལ་གྱིས་ནི།   །པད་ཉི་རོ་སྟེང་མེ་དཔུང་དབུས་ན་བཞུགས།   །འབྲུ་གསུམ་ཨོཾ་དཀར་ཨཱཿདམར་ཧཱུྃ་མཐིང་།  ཡི་
གེས་སྐུ་གསུང་ཐུགས་བྱིན་བརླབས།   །ཕྱོགས་བཅུའི་བདེ་གཤེགས་ཀུན་གྱིས་དབང་བསྐུར་བས།   །སྤྱི་བོར་མི་བསྐྱོད་རིགས་ཀྱི་བདག་པོས་བརྒྱན།   །དེ་ལྟའི་
གསལ་སྣང་དག་ལ་མཉམ་པར་བཞག   །གལ་ཏེ་སྐྱོན་སྔགས་ཀྱི་བཟླས་པ་ནི།   །ཐུགས་ཀའི་ཧཱུྃ་ལས་སྔགས་ཀྱི་ཕྲེང་བ་བྱུང་།   །ལྟེ་བ་ནས་ཐོན་ཞལ་ཞུགས་ཧཱུྃ་ལ་ཐིམ།   །དེ་ལྟར་རྒྱུན་མི་འཆད་པར་
འཁོར་བར་དམིགས།   །ཨོཾ་དེ་བ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ།   ཞེས་པ་མ་ཡེངས་ཇི་ལྟར་ནུས་པ་བཟླ།   །དེ་ནས་རྫོགས་པའི་རིམ་པ་བསྒོམ་པ་ནི།   །མཚན་མོ་ཉལ་བའི་དུས་སུ་སྙིང་དབུས་མར་མེའི་རྣམ་པ་

ཆེས་ཕྲ་བ།   །རྟ་རྔའི་ཚད་མཉམ་རིང་ཐུང་སོར་གཉིས་ཙམ།   །དེ་ཡི་རྩེ་མོར་ནོར་བུ་ལྗང་གུ་ནི།   །གྲུ་གསུམ་སྲན་མ་ཙམ་ལ་སེམས་བཟུང་བྱ།   །ཉིན་མོ་མེ་དང་ནོར་བུ་ཀླད་པའི་སྟེང་།   །བྱིངས་ན་ཚངས་པའི་བུ་
གའི་སྟེང་དུ་བསྒོམ།   །རྒོད་ན་སྙིང་གི་དཀྱིལ་དུ་ཕབ་ལ་བསྒོམ།   །དེ་ནི་སེམས་གནས་བྱེད་པའི་རྫོགས་རིམ་མོ།   །ཉལ་དུས་རང་ཉིད་ལྷ་ཡི་རྣམ་པ་དེ།   །ཧཱུྃ་ལ་བསྡུ་ཞིང་མི་དམིགས་སྟོང་ངང་ཉལ།   །སད་དུས་
སྟོང་པའི་ངང་ལས་སླར་ལྡང་ཞིང་།   །ལྷ་རྣམས་སྤྱན་དྲངས་བདུད་རྩིའི་དབང་བསྐུར་ཁྲུས།   །ཁ་ཟས་གཡོན་པའི་མཐེབ་སྲིན་གྱིས་རེག་ལ།   །ཨོཾ་ཨཱཿཧཱུྃ་གིས་བདུད་རྩིར་བསྒྱུར་ལྷ་མཆོད།   །སྤྱོད་ལམ་ཀུན་ཏུ་སྣང་
གྲགས་ལྷ་སྔགས་སྤྱད།   །གཏོར་མར་ཕུད་བྲན་འབྲུ་གསུམ་བདུད་རྩིར་བརླབ།   །ལྷ་དང་ཆོས་སྐྱོང་རིགས་དྲུག་ཐམས་ཅད་ཀྱང་།   །ལྷག་པའི་ལྷར་བསྒོམ་ཨ་ཀཱ་རོ་ཡིས་ཕུལ།   །ཡིག་བརྒྱ་བརྗོད་ཅིང་མགྲོན་
རྣམས་མི་དམིགས་བསམ།   །འཕགས་པའི་གསུང་བཞིན་མི་ཕམ་པས་བཀོད་དགེ  ༈   །།འདིའི་བརྒྱུད་པ་རྡོ་རྗེ་འཆང་ནས།   དྷ་བྱང་ཆུབ་དང་།   དེས་བ་རི་ལོ་ཙཱ།   དེས་ས་ཆེན།   དེས་གྲགས་རྒྱལ།   དེས་ས་པཎ།  
དེས་ཆོས་འཕགས་སོགས་ལས་སོ།  །  ༈ དམ་ཚིག་རྡོ་རྗེའི་བཟླས་པ་བྱ་ཐབས་མདོར་བསྡུས་པ་ནི།   བདག་གི་སྙིང་དབུས་པད་ཟླ་རྒྱས་པའི་སྟེང་།   །ཧཱ་ལས་དམ་ཚིག་རྡོ་རྗེ་སྐུ་མདོག་ལྗང་།   །རལ་གྲི་

དྲིལ་འཛིན་དམ་ཚིག་སྒྲོལ་ལྗང་མོ་གྲི་ཐོད་ཅན།   མས་འཁྱུད།   །དར་གཉིས་ཀ་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས།   །ཐུགས་ཀར་སྣ་ཚོགས་རྡོ་རྗེའི་ལྟེ་བར་ཧཱཿ སྔགས་ཀྱིས་བསྐོར་གསལ་སྣ་ཚོགས་
རྡོ་རྗེ་ལས།   །བདུད་རྩིའི་རྒྱུན་བབ་ལུས་གང་སྒྲིབ་དག་བསམ།   །ཨོཾ་ཨཱཿཔྲཛྙཱ་དྷྲྀ་ཀྲ་ཧཱ་ཧཱུྃ།   ཅི་མང་བཟླས་མཐར་དགེ་བསྔོ་མི་དམིགས་བཞག   །དམ་པ་གོང་མའི་ལུང་བཞིན་མི་ཕམ་པས་བྲིས།   །
འདི་དམ་ཚིག་ཉམས་ཆག་སྦྱོང་བའི་གཉེན་པོ་ཡིན།  ༈   །དཔལ་ཡང་དག་གི་སྒོ་ནས་ཉམས་ཆག་སྦྱོང་བའི་ཐབས།   བདག་གི་སྙིང་གར་པདྨ་ཉི་མའི་དབུས།   །རང་བྱུང་ཡེ་ཤེས་ཡང་དག་ཧེ་རུ་
ཀ   །མཐིང་ནག་བཞེངས་སྟབས་རྡོ་རྗེ་དྲིལ་བུ་བསྣམས།   །དུར་ཁྲོད་ཆས་རྫོགས་ཀྲོ་དྷཱི་ཤྭ་རིས་གྲི་ཐོད།   འཁྱུད།   །ཐུགས་ཀར་རིན་ཆེན་ཟུར་བརྒྱད་དབུས་སུ་ཧཱུྃ།   །ཐ་མར་འབྲུ་བརྒྱད་གསལ་ལས་བདུད་རྩིའི་རྒྱུན།   །བབ་
པས་ལུས་གང་སྒྲིབ་དག་དབང་ཐོབ་གྱུར།   །ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ།   །ཅི་ནུས་བཟླ་ཞིང་དགེ་བསྔོ་མཉམ་ཉིད་བསྒོམ།   །དམ་པ་གོང་མའི་ལུང་བཞིན་དྷཱིས་བྲིས་དགེ།   ༈   །རྡོ་རྗེ་དབྱིངས་
ཀྱི་དཀྱིལ་འཁོར་ལ་བརྟེན་ནས་ཉམས་ཆག་སྦྱོང་བའི་ཐབས།   རང་གི་སྙིང་དབུས་གདོད་ནས་ལྷུན་གྲུབ་པའི།   །རྡོར་དབྱིངས་དཀྱིལ་འཁོར་ཞི་བ་བཞི་བཅུ་རྩ་གཉིས།   རང་གསལ་ཆུ་ཟླ་ལྟར།   །དྭངས་ལ་རྙོགས་

མེད་སྐུ་ལས་བདུད་རྩིའི་རྒྱུན།   །བབ་པས་ལུས་གང་སྒྲིབ་དག་ཆོས་སྐུ་ཐོབ།   །ཨོཾ་བོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཅི་འགྲུབ་བཟླ་ཞིང་དགེ་བསྔོ་བྱ།   །རང་སེམས་རང་བཞིན་འོད་གསལ་བ།   །མཉམ་པ་
ཉིད་ཀྱི་དོན་བསྒོམ་མོ།   །ཟབ་པའི་གདམས་པ་དྷཱིས་སྤེལ་དགེ།   ༈   །།མཁའ་འགྲོ་སྡེ་ལྔ་ལ་བརྟེན་ནས་ཉམས་གྲིབ་སྦྱང་ཐབས།   རང་གི་སྙིང་གར་པད་ཉི་རོ་གདན་ལ།   །ཕག་མོ་སྡེ་ལྔ་ཡེ་ཤེས་འོད་
ཀྱི་སྐུ།   །སོ་སོའི་ཐུགས་ཀར་རང་སྲོག་ས་བོན་ཨ་ཧ་རི་ནི་ས།  མཚན།   །བདུད་རྩིའི་རྒྱུན་བབ་ལུས་གང་སྒྲིབ་དག་གྱུར།   །ཨ་ཧ་རི་ནི་ས་ཧཱུྃ།  ཞེས་བརྗོད་དགེ་བ་བསྔོ་ཞིང་སྟོང་ཉིད་བསྒོམ།   །རབ་ཚེས་ཤིང་སྦྲུལ་ཟླ་༡༠ཚེས་༡༥དྷཱིས་
སྤེལ་དགེ།   ༈  །།དཔལ་ལྡན་བླ་མ་རྡོ་རྗེ་སེམས་དཔའ་ལ་བརྟེན་ནས་ཉམས་གྲིབ་སྦྱང་བའི་ཐབས་ནི།   བདག་གི་སྙིང་དབུས་པདྨ་ཟླ་བའི་སྟེང་།   །རྩ་བའི་བླ་མ་དཔལ་ལྡན་རྡོ་རྗེ་སེམས།   །
དཀར་གསལ་རྡོ་རྗེ་དྲིལ་འཛིན་ལོངས་སྐུའི་ཆས།   །བདེ་ཆེན་སྙེམས་མ་ཡུམ་དང་མཉམ་པར་སྦྱོར།   །སྐུ་ལས་འོད་ཟེར་བདུད་རྩི་དཀར་པོའི་རྒྱུན།   །བབ་པས་ལུས་གང་ནད་གདོན་སྡིག་སྒྲིབ་དང་།   །དམ་ཚིག་
ཉམས་ཆགས་ཐམས་ཅད་དག་གྱུར་ནས།   །བདེ་ཆེན་མཉམ་ཉིད་རྡོ་རྗེའི་སྐུ་ཐོབ་གྱུར།   །ཨོཾ་བཛྲ་སཏྭ་ཧཱུྃ།   ཞེས་ཅི་འགྲུབ་བཟླས་ནས་དགེ་བསྔོ་ཤིས་བརྗོད་བྱའོ།   །ས་སྤྲེལ་ཟླ་༣ཚེས་༩ལ་མི་ཕམ་པས་བྲིས་པ་མཆོག་ཏུ་

དགེའོ།  ༈   །།མངའ་བདག་ཉང་རིན་པོ་ཆེའི་གཏེར་ཁ་དང་།   །གྲོལ་ཐིག་ལས་བྱུང་དམ་གྲིབ་ཉེས་པ་ཀུན་སེལ་ནི།   ན་མོ།   བླ་མ་མཆོག་གསུམ་ཡི་དམ་ལྷར།   །གུས་པས་སྐྱབས་
མཆི་མཁའ་མཉམ་འགྲོ།   །བླ་མེད་བྱང་ཆུབ་མཆོག་ཐོབ་ཕྱིར།   །སྨེ་བ་བརྩེགས་པ་བསྒོམ་པར་བགྱི།   །སྟོང་པའི་ངང་ལས་སྐད་ཅིག་གིས།   །སྣ་ཚོགས་པད་ཉིའི་གདན་སྟེང་དུ།   །རང་ཉིད་ཁྲོ་ཆེན་སྨེ་བརྩེགས་
ནི།   །མཐིང་ནག་འོད་ཟེར་ཀུན་འཕྲོ་བ།   །ཕྱག་གཉིས་ཐུགས་ཀར་སྡིགས་མཛུབ་མཛད།   །ཁྲོ་བོའི་ཆ་ལུགས་རྫོགས་པར་བསྒོམ།   །གནས་གསུམ་ཡི་གེའི་འཕྲོ་འདུ་ལས།   །ཞི་ཁྲོའི་ཚོགས་ཀུན་སྤྱན་དྲངས་
ཐིམ།   །ཐུགས་ཀར་པད་ཉིར་ཧཱུྃ་མཐིང་མཐར།   །བཟླས་སྔགས་མགལ་མེའི་འཁོར་ལོ་བཞིན།   །མེ་ཡི་ཚྭ་ཚྭ་འཁྲུག་ཅིང་འཕྲོ།   །གནོད་བྱེད་ཉམས་གྲིབ་ཀུན་བསྲེག་གྱུར།   །ཨོཾ་ཨིས་ཙི་ཊ་ཡ་ཏོར་ཡ་ཏོར་ཡ་
སྭཱ་ཧཱ།   ཨུ་ཊ་མི་ཊ་ཡ་ཏོར་ཡ་སོགས།   མོན་ཊ་ཀྲོ་ཏ་ཡ༴ ཨག་ཀྲོ་ཏ་ཡ༴ ཨ་བྷཱུ་ཀྲོ་ཏ་ཡ༴ ཨུ་ཊ་ཤ་ཏ་ཡ༴ ཨེ་ལིང་ཨེ་ཊ་ཡ༴ ལ་མོན་ཊ་ཡ༴ ཨས་ནི་པིས་ནི་ཊ་ཡ་ཏོར་ཡ་ཏོར་ཡ་སྭཱ་ཧཱ།   ཨོཾ་བྷུ་ར་ཀུམ་
ཧཱ་པྲཱ་ཎ་ཡེ་ར་ཙི་ར་ཀི་བི་མ་ལེ་ཨུ་ཙུཥྨ་ཀྲོ་དྷ་ཧཱུྃ་ཕཊ་ཏོར་ཡ་ཏོར་ཡ་སྭཱ་ཧཱ།  ཞེས་ཉམས་གྲིབ་ཆེན་པོ་ལ་བརྒྱ་རྩ།   འབྲིང་བདུན་གསུམ་ཉེར་གཅིག  །  ཆུང་ངུ་ལ་བདུན་བཟླས་ལ་སྣ་བུག་ཏུ་ཕུས་བཏབ་པས་ཉམས་

གྲིབ་ཐམས་ཅད་ཉི་མས་མུན་པ་ལྟར་འཇོམས་པར་གསུངས་སོ།   །ས་མ་ཡ།   རྒྱ།   བསྟོད་པ་ནི།  བདག་མེད་ལྟ་བའི་ཧེ་རུ་ཀས།   །བདག་འཛིན་རཱུ་དྲ་བསྒྲལ་བའི་ཚེ།   །སྣམ་ནས་ཁྲོ་བོའི་རྒྱལ་པོ་བྱུང་།   །གདུལ་
དཀའ་འདུལ་མཛད་ཉིད་ལ་འདུད།   །ཅེས་སོ།   །འདོན་ཆ་འདི་གཏེར་གཞུང་འབའ་ཞིག་ཡིན་ནོ།   །དགེ།   ༈  །།རྨི་ལམ་ངན་པ་དང་ལྟས་ངན་སོགས་བཟློག་པ་ལ་ཟབ་པའི་གཙུག་ཏོར་འབར་བའི་སྒྲུབ་
ཐབས་བཞུགས་སོ།   །རང་ཉིད་སྐད་ཅིག་གཙུག་ཏོར་འབར་བ་ནི།   །དམར་སེར་རབ་ཁྲོས་སྤྱན་གསུམ་མཆེ་བ་གཙིགས།   །གཡས་པ་རལ་གྲི་གཡོན་པ་སྡིགས་མཛུབ་རྩེར།   །མེ་ཡི་འཁོར་ལོ་རྩིབས་བརྒྱད་
ཤུགས་དྲག་འཁོར།   །དབུ་སྐྲ་དམར་སེར་གྱེན་བརྫེས་སྟག་ཤམས་ཅན།   །གཡས་བརྐྱང་སྟབས་བཞུགས་སྐུ་ལས་མེ་འབར་བས།   །གནོད་བྱེད་ཐམས་ཅད་རྩྭ་སྦུར་བཞིན་བསྲེག་བསྒོམ།   །ན་མཿས་མནྟ་བུདྡྷཱ་
ནཱཾ།   ཨ་པྲ་ཏི་ཧ་ཏ་ཤཱ་ས་ནཱ་ནཱཾ།  ཏདྱ་ཐཱ།   ཨོཾ་ཁ་ཁ་ཁཱ་ཧི་ཁཱ་ཧི།   ཧཱུྃ་ཧཱུྃ།   ཛྭ་ལ་ཛྭ་ལ།   པྲ་ཛྭ་ལ་ཛྭ་ལ།   ཏིཥྛ་ཏིཥྛ་ཥྚིཿ་ཕཊ་ཕཊ།   སརྦ་དུ་རྣི་མི་ཏེ་དུ་རྶྭ་པྣ་ཤཱནྟིཾ་ཀུ་རུ་སྭཱ་ཧཱ།   སངས་རྒྱས་སྟོང་གི་སྔགས་འདི་ནི།   །
གཙུག་ཏོར་འབར་བ་ཞེས་གྲགས་ཏེ།   །ལས་རྣམས་གང་དག་སྟོང་ཕྲག་དང་།   །བརྒྱད་ཅུ་དང་ནི་དགུ་ཕྲག་ལྔ།   །རྣམ་པ་སྣ་ཚོགས་ལས་རྣམས་དང་།   །བཀྲ་ཤིས་དཔལ་གྲགས་ཐམས་ཅད་བྱེད།   །རྨི་ལམ་ངན་

དང་མཚན་མ་ངན།   །ལན་གཅིག་བཟླས་བས་སེལ་བར་བྱེད།   །བགེགས་རྣམས་མ་ལུས་རབ་ཏུ་འཇིགས།   །ཚེ་དང་བསོད་ནམས་འཕེལ་བར་འགྱུར།   །ཞེས་གསུངས་པའི་སྔགས་བཟླ་བར་བྱའོ།   །
ཤིན་ཏུ་ཟབ་པ་ཡིན་ནོ།   །ཨྠྀི།   བླ་མ་གོང་མའི་གདམས་པ་བཞིན།   རབ་ཚེས་མེ་རྟ་ཟླ་ཚེས་ལ་མི་ཕམ་པས་བྲིས་པ་དགེ།   ༈  །།གཤིན་རྗེ་གཤེད་དགྲ་འཇོམས་ནག་པོའི་སྒྲུབ་ཐབས་བཞུགས་སོ།   །སྐྱབས་
སེམས་ཚད་མེད་སྔོན་བཏང་སྟེ།   ཨཱཿ སྟོང་ཉིད་འོད་གསལ་ངང་ལས་སྐད་ཅིག་གིས།   །རང་ཉིད་གཤིན་རྗེའི་གཤེད་པོ་སྐུ་མདོག་ནག   །  ཞལ་གཅིག་ཕྱག་གཉིས་གཡས།   བེ་ཅོན་སྡིགས་གཡོན་ཐུགས་ཀར།   མཛུབ་ཅན།   །ཁྲོ་ཚུལ་ཀུན་
ལྡན་དུར་ཁྲོད་ཆས་རྣམས་རྫོགས།   །པད་ཉི་མ་ཧེར་ཞབས་གཉིས་དོར་སྟབས་འགྱིངས།   །ཞལ་ནས་དྲག་སྔགས་མེ་མཚོན་ཐོག་སེར་འཁྲུགས།   །གནོད་བྱེད་སྟོབས་འཕྲོག་ཚེ་བསོད་
དྭངས་བཅུད་སྡུད།   །མེ་དཔུང་དབུས་བཞུགས་ཐུགས་ཀར་ཉི་སྟེང་ཧཱུྃ།   །སྔགས་ཕྲེང་འཁོར་བའི་འོད་ཟེར་སྤྲོ་བསྡུ་ཡིས།   །དགྲ་བགེགས་ཚར་བཅད་ཁྲོ་ཚོགས་ནུས་སྟོབས་ཀུན།   །བསྡུས་ནས་རང་ཐིམ་
ཕྱོགས་ལས་རྣམ་རྒྱལ་ཞིང་།   །རྡོ་རྗེ་གསུམ་གྱི་དངོས་གྲུབ་ཐོབ་པར་གྱུར།   །ཨོཾ་ཧྲཱིཿཥྚྭཱིཿཝི་ཀྲྀ་ཏཱ་ན་ན་སརྦ་ཤཱ་ཏྲུཾ་ནཱ་ཤ་ཡ་སྟྭམྦྷ་ཡ་ཧཱུྃ་ཧཱུྃ་ཕཊ་ཕཊ་སྭཱ་ཧཱ།  སྔགས་ཀྱི་ཕྲེང་བ་ཉེར་བཞི་པ།   །མ་ཡེངས་ཏིང་འཛིན་ལྡན་

པ་ཡིས།   །བརྒྱ་རྩ་ལ་སོགས་བགྲང་གྱུར་ན།   །བསམ་སྦྱོར་ངན་པའི་དགྲ་དང་བགེགས།   །ཐལ་བར་བརླག་འགྱུར་གདོན་མི་ཟ།   །བདག་ལ་བསམ་སྦྱོར་ངན་པ་ཡི།   །སྡང་བའི་དགྲ་དང་གནོད་པའི་བགེགས།   །
ཡ་མཱནྟ་ཀའི་མཐུ་སྟོབས་ཀྱིས།   །ཟིལ་གྱིས་ནོན་ཅིང་བརླག་གྱུར་ཅིག   །  ཅེས་ཀྱང་བྱའོ།   །རྒྱུད་ཀྱི་དགོངས་པ་བཞིན་རྒྱ་སྟོད་སྣ་ཆེན་བྲག་དཀར་དུ་མི་ཕམ་པས་བཀོད་པ་དགེའོ།   །མངྒ་ལཾ།   ༈  །།
ལྷ་མཆོག་དྲག་པོ་སུམ་སྒྲིལ་སྒྲུབ་ཐབས་ཁྲོ་ཆུ་ཁོལ་མ་བཞུགས།  སྐྱབས་སེམས་ཚད་མེད་བསྒོམ་པ་སྔོན་དུ་བཏང་ནས།  ཨཱཿ  སྟོང་ཉིད་འོད་གསལ་ངང་ལས་ནི།   །སྐད་ཅིག་རང་ཉིད་འཇམ་དཔལ་དབྱངས།   །
གཤིན་རྗེ་ཀླུ་ཡི་སྲིན་པོ་ཆེ།   །སྐུ་མདོག་ནག་པོ་ཧ་ལའི་མདོག   །སྲིན་པོའི་ཞལ་ཅན་འཇིགས་སུ་རུང་།   །སྦྲུལ་མགོ་དགུ་ཡི་གདེངས་ཀ་གཡོ།   །སྐུ་སྨད་སྦྲུལ་གྱི་མཇུག་མ་ཅན།   །བཅོ་བརྒྱད་ཕྱག་གི་གཡས་པ་
དགུས།   །གྲི་གུག་གཡོན་དགུ་སྦྲུལ་ཞགས་བསྣམས།   །རི་རབ་པད་ཉི་ཟླ་སྟེང་བཞུགས།   །སྐུ་དང་ཞལ་ལས་མེ་འབར་བས།   །ནད་དང་གདོན་བགེགས་ཐུལ་ཐུལ་བསྲེག   །དེ་ཡི་མགྲིན་པར་པད་ཉིའི་སྟེང་།   །
རྟ་མགྲིན་ནཱ་ག་ཀླུ་འདུལ་ནི།   །དམར་པོ་དོར་ཐབས་ཁྲོ་བོའི་སྐུ།   །དབུ་གཙུག་རྟ་ཞལ་རྔམ་སྒྲ་སྒྲོགས།   །ཕྱག་གཉིས་གྲི་གུག་ཐོད་ཁྲག་བསྣམས།   །དུར་ཁྲོད་རོལ་པའི་ཆས་ཀྱིས་བརྒྱན།   །རང་གི་ཐུགས་ཀའི་

དབུས་སུ་ནི།   །ཕྱག་རྡོར་གཏུམ་པོ་ཁྲོ་ཆེན་ནི།   །མཐིང་ནག་དོར་སྟབས་ཁྲོ་ཞལ་གཙིགས།   །ཕྱག་ན་རྡོ་རྗེ་དྲིལ་བུ་བསྣམས།   །དུར་ཁྲོད་ཆས་རྫོགས་ཁྱུང་ལྔས་བརྒྱན།   །པདྨ་ཉི་ཟླར་གདོན་
བགེགས་མནན།   །ལྷ་གསུམ་སྐུ་ལས་ཡེ་ཤེས་ཀྱི།   །མེ་དཔུང་དྲག་འབར་གདོན་བགེགས་བསྲེགས།   །དྲག་སྔགས་འདི་ཉིད་དྲིལ་ལ་བཟླ།   །ཨོཾ་ཨཱཿཧཱུྃ་ནག་པོ་ཏི་པ་ཙ་ཡ་ནཱ་ག་རཀྴ་ཕེ་ལང་ཧཱུྃ།   ཧྲཱིཿཔདྨཱནྟ་རྡོ་རྗེ་འཇིགས་བྱེད་སྒྲུབ་ཐབས་སོགས།  
ཀྲིཏ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ།   ནཱ་ག་སརྦ་རྦད་ནན།   ཧཱུྃ་བཛྲ་ཙཎྚ་མ་ཧཱ་ཀྲོདྷ་སརྦ་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུྃ་ཕཊ།   ག་རུ་ཎ་ནཱ་ག་པྲ་མ་ཏི་གཏུབས།  ནཱ་ག་པྲ་མ་ཏི་མྱོགས་མྱོགས་རྦད་ཧཱུྃ་ཕཊ།   ནུབ་རེར་བརྒྱ་
རྩ་ཙམ་བཟླས་པས།   །གདོན་བགེགས་ཐུལ་བའི་རྟགས་འབྱུང་ཞིང་།   །ནད་གདོན་བར་ཅད་ཀུན་ལས་རྒྱལ།   །སྐུ་གསུང་ཐུགས་ཀྱི་ལས་རྒྱུད་ལས།   །མི་ཕམ་རྣམ་པར་རྒྱལ་བས་བྲིས།   །ཟབ་པའི་མཐར་
ཐུག་རྡོ་རྗེའི་རྒྱའོ།   །ཤིང་འབྲུག་ཟླ་༡༢ཚེས་༨ལ་རྒྱ་སྟོང་སྣ་ཆེན་བྲག་དཀར་གྱི་སྒྲུབ་གནས་སུ་བཀོད་པ་དགེའོ།   །མངྒ་ལཾ།   ༈   །།ཚེ་སྒྲུབ་གསང་བ་འདུས་པའི་རྒྱུན་གྱི་ཉམས་ལེན་སྙིང་པོར་དྲིལ་བ་
འཆི་མེད་རྡོ་རྗེའི་སྲོག་སྒྲུབ་ནི།   ཞག་རེ་རེ་བཞིན་དུ་ཐོ་རངས་བྱ་རོག་མ་གྲགས་ལག་རིས་མི་མཐོང་ཙམ་ན་མལ་ནས་ལངས་ལ།   ཞེས་གསུངས།   ནས་ཉི་མ་མ་ཤར་བའི་བར་གྱི་ཆ་གང་རུང་ལ་མལ་ནས་ལངས་ཏེ་ཙོག་པུར་

འདུག་ལ་སྐྱབས་སེམས་བྱ།   རང་ཚེ་དཔག་མེད་དམར་པོ་ཚེ་བུམ་ཅན།   པར་གསལ་བའི་སྤྱི་བོར་པདྨ་དཀར་པོ་འདབ་སྟོང་གི་དབུས་སུ་ཨོ་རྒྱན་པདྨ་ཚེ་དཔག་ཏུ་མེད་པ་ཡབ་དམར་པོ་ལོངས་སྤྱོད་རྫོགས་སྐུ་ཚེ་བུམ་འཛིན་པ།   ཡུམ་གསང་ཡེ་དམར་མོ་པད་ཕྲེང་དང་ཚེ་བུམ་བསྣམས་པའོ།   །ཡབ་ཡུམ་འོད་ཀྱི་སྐུ་ཅན་དུ་གསལ་ལ་མོས་གུས་དྲགས་པོས་
ཚེ་ཡི་དངོས་གྲུབ་སྩོལ་བར་གསོལ་བ་ཡིད་ཀྱིས་བཏབ་པའི་མོད་ལ།   ཕྱོགས་བཅུའི་རྒྱལ་བ་སྲས་དང་བཅས་པའི་བྱིན་
རླབས་ཡེ་ཤེས་དང་།   ཕྱི་སྣོད་འབྱུང་ལྔ།   ནང་བཅུད་ལྷ་དང་དྲང་སྲོང་སོགས་འཁོར་བཅས་ཀྱི་ཚེ་བཅུད་དཔལ་ཡོན་ཐམས་ཅད་འཆི་མེད་བདུད་རྩིའི་རྣམ་པར་འདུས་ཏེ་
ཕྱིའི་བུམ་པ་གང་བའི་རྒྱུན་དང་།   ཡབ་ཡུམ་གྱི་སྦྱོར་མཚམས་ནས་བྱང་ཆུབ་སེམས་ཀྱི་བདུད་རྩི་ནར་གྱིས་བྱུང་བས།   རང་གི་སྤྱི་བོ་ནས་ལུས་གང་།   ཚེ་ཡི་བར་ཆད་ཐམས་ཅད་ཞི།   དྭངས་མས་སྙིང་
གའི་རྡོ་རྗེ་རྒྱ་གྲམ་གྱི་ལྟེ་བར་ཉི་ཟླའི་གྭའུའི་ནང་གི་སྲོག་རྟེན་འབྲུ་ཨ་ནྲྀ་ཧཱུྃ།   གསུམ་དབུས་སུ་སྲོག་མི་འགྱུར་བའི་ཡི་གེ་ནྲྀ་ལྗང་གུ་འོད་ལྔ་འཕྲོ་བ།   གཡས་སུ་སྲོག་མི་འགྱུར་བའི་ཡི་གེ་ཨ་དཀར་པོ།  གཡོན་སྲོག་མི་འགྱུར་བའི་ཡི་གེ་ཧཱུྃ་མཐིང་ག་དེ་གསུམ་བཀྲག་འོད་ལྡན་པར་བསམ།   གསོས་ཏེ་བཀྲག་མདངས་ལྡན་པར་བསམས་ལ།   ཨོཾ་གུ་རུ་ཨཱ་ཡུཿསིདྡྷི་ཧཱུྃ་ཧྲཱིཿཨཱ་མཱ་ར་ཎི་ཛི་ཝནྟི་ཡེ་སྭཱ་ཧཱ།   བརྒྱ་རྩ་བཟླ།  
མཐར་ཉི་ཟླའི་གྭའུ་ཁ་འགྲིགས་རྡོ་རྗེ་རྒྱ་གྲམ་གྱི་རྭ་བཞིས་རྒྱས་གདབ།   

རྟ་མགྲིན་གྱི་སྔགས་ཀྱིས་བཅིངས་པས་བསྲུང་།   །དེའི་སྟེང་དུ་སྤྱི་བོའི་བླ་མ་ཡབ་ཡུམ་ཡེ་ཤེས་ཀྱི་བདུད་རྩིར་ཞུ་བ་དབུ་མའི་ལམ་ནས་མར་བབས་ཤིང་སྲོག་རྟེན་ལ་
ཐིམ་པས་གཞོམ་གཞིག་དང་བྲལ་བར།   བྱིན་གྱིས་བརླབ།   ཚེ་དཔག་མེད་ཚོན་གང་བ་ཞིག་དབང་རྟགས་སུ་བཞུགས་པས་རྒྱས་གདབ་པར་བསམས་ལ་ཚེ་གཟུངས་ཚར་གཅིག་བརྗོད་དེ་སྟོང་པ་ཉིད་དུ་བློ་བཞག  །སླར་ཡང་།   སྟོང་པའི་ངང་
ལས་རྨ་བྱ་བརྒྱད་ཀྱིས་བཏེགས་པའི་ཁྲི་པད་ཉི་ཟླ་གདན་ལ་པདྨ་རཱ་གའི་རྡོ་རྗེ་ཚོན་གང་བ་ལྟེ་བར་ཧྲཱིཿ དམར་པོས་མཚན་པ་ལས་འོད་ཟེར་འཕྲོ་འདུས་རང་ཉིད་ཚེ་དཔག་མེད་དམར་པོ་ལོངས་སྐུའི་
ཆས་ཅན་འཇའ་འོད་ཀྱི་གུར་ན་བཞུགས་པ།   ཕྱག་གཉིས་མཉམ་གཞག་གི་གསེར་བུམ་བདུད་རྩིས་གང་བ་བསྣམས་པའི་སྙིང་པདྨ་དཀར་པོ་ཤེལ་གོང་དག་པ་ལྟ་བུ་བུམ་དབྱིབས་ཀྱི་དབུས་སུ་ཉི་ཟླའི་གདན་ལ་ཡེ་
ཤེས་སེམས་དཔའ་ཚེ་དཔག་མེད་དཀར་པོ་མཉམ་གཞག་ཚེ་བུམ་ཅན་རང་འདྲའི་ཡུམ་དང་འཁྱུད་པ།   འོད་དང་འོད་ཟེར་འབར་བ།   དེའི་ཐུགས་ཀར་གསེར་གྱི་རྡོ་རྗེའི་ལྟེ་བར་ཉི་ཟླའི་གའུར་ཧྲཱིཿ དམར་པོའི་ཁོག་པར་ནྲྀ་ལྗང་གུ།   དེའི་མཐར་རྩ་བའི་སྔགས་ཀྱིས་བསྐོར་བར
གསལ།   རླུང་རོ་གསུམ་བསལ་ལ།   འཇམ་རླུང་བཟུང་བས།   རྩ་ཁམས་ཐམས་ཅད་བདེ་དྲོད་ཆིལ་གྱིས་བྱུང་བས་ཡེ་ཤེས་སེམས་དཔལ་ཡབ་ཡུམ་སྦྱོར་བ་མཛད་པའི་

བྱང་ཆུབ་སེམས་ཀྱི་བདུད་རྩིས་སྙིང་ནང་དང་ལུས་གང་།   ཤངས་དང་གནས་གསུམ་བ་སྤུའི་བུ་ག་ཀུན་ནས་འོད་ཟེར་ཕྱོགས་བཅུར་འཕྲོས་པས་རྩ་གསུམ་རྒྱལ་བ་རབ་འབྱམས་ཀྱི་ཚེ་དཔག་ཏུ་མེད་པ་དང་།   བརྟན་
གཡོ་སྣོད་བཅུད་ཀྱི་ཚེ་བསོད་དཔལ་འབྱོར་ཐམས་ཅད་དང་།   རང་གི་ནྲྀ་འཁྱམས་པ།   སྣང་སྲིད་འཁོར་འདས་ཐམས་ཅད་ཨ་ནྲྀ་ཧཱུྃ་གི་རྣམ་པར་འུབ་ཀྱིས་བསྡུས་པ།   རང་གི་གནས་གསུམ་ནས་ཞུགས།   དེས་ལུས་
གང་།   དྭངས་མ་ཐམས་ཅད་སྙིང་གའི་ནྲྀ་ལ་ཐིམ་པས་བཀྲག་མདངས་འབར།   ལུས་བཅུ་དྲུག་ལང་ཚོ་དང་ལྡན་ཅིང་གཞོམ་མེད་རྡོ་རྗེའི་ཚེ་གྲུབ་པར་བསམས་ལ།   བུམ་ཅན་བདུན་ནམ་ཉེར་གཅིག་བཟུང་།   དེ་རྗེས་
གོང་གི་དམིགས་པ་བྱས་ལ།   ཨོཾ་ཨཱཿཧཱུྃ་ཧྲཱིཿབཛྲ་གུ་རུ་པདྨ་སིདྡྷི་བཛྲ་ཨཱ་ཡུཿཥེ་ཧཱུྃ་བྷྲཱུྃ་ནྲྀ་ཛཿསིདྡྷི་ཕ་ལ་ཧཱུྃ་ཨཱཿ བརྒྱ་རྩ་བརྒྱད་བཟླ།   དེ་ནས་རྩ་གསུམ་རྒྱལ་བ་རབ་འབྱམས་ཀྱི་སྤྲིན་ཕུང་ཕྱོགས་བཅུར་འཁྲིགས་པས་ཚེ་
བཅུད་བསྡུ་ཞིང་ཚེ་ཡི་དབང་བསྐུར་བར་བསམས་ལ།  ཚེ་ལྷ་རྣམས་གསུམ་འཇམ་དཔལ་དམར་པོ་སོགས་གང་འདོད་སྙིང་པོ་ཚར་རེ་དང་།   ཚེ་འགུགས་རྒྱས་བསྡུས་ཅི་རིགས་བྱ།   མཐར་སྣང་སྲིད་ཐམས་ཅད་ཚེ་ཡི་
འོད་ཟེར་དཀར་དམར་དང་འབྲུ་གསུམ་གྱིས་གང་བ་ཐམས་ཅད་བདག་ལ་ཐིམ།   བདག་ཐུགས་ཀའི་ཕྱག་མཚན་ས་བོན་གྱི་བར་དུ་བསྡུས་ནས།  དེའང་ནམ་མཁའ་ལ་ཐིམ་སྟེ་སྟོང་ཉིད་འགྱུར་མེད་མཉམ་པ་ཉིད་ལ་བློ་

བཞག  །དེ་ནས་དགེ་བསྔོ་ཤིས་བརྗོད་བྱའོ།   །དེས་རྡོ་རྗེ་སེམས་དཔའི་ཚེ་དང་ལང་ཚོ་འགྲུབ་པར་གདོན་མི་ཟའོ།   །རབ་ཚེས་མེ་སྤྲེལ་ཟླ་༥ཚེས་༡༡གཟའ་སྐར་དགེ་བ་ལ་འཆི་མེད་མཆོག་གྲུབ་གླིང་
དུ་མི་ཕམ་འཇམ་དཔལ་དགྱེས་པའི་རྡོ་རྗེས་བཀོད་པ་དགེ་ལེགས་སུ་གྱུར་ཅིག   །མངྒ་ལཾ།  ༈  །སྐྱབས་སེམས་སོགས་སྔོན་དུ་སོང་ནས།   སྭ་བྷཱ་ཝས་སྦྱངས།   སྟོང་པའི་ངང་ལས་པདྨ་ཉི་ཟླའི་སྟེང་
དུ་ཧཱུྃ་ལས་བདག་ཉིད་ཁྲོ་རྒྱལ་རྡོ་རྗེ་གཙུག་ཏོར་མཐིང་ནག་དུས་མཐའི་སྤྲིན་ལྟ་བུ།   རྩ་ཞལ་ཉིས་བརྒྱ་མཐིང་ལ་རྔམ་པ།   གཡས་ཞལ་ཉིས་བརྒྱ་སེར་པོ་འཛུམ་པ།   རྒྱབ་ཞལ་ཉིས་བརྒྱ་དམར་པོ་ཆགས་པ།   གཡོན་
ཞལ་ཉིས་བརྒྱ་ལྗང་གུ་གཏུམ་པ།   སྟེང་ཞལ་ཉིས་བརྒྱ་དཀར་པོ་བཞད་པའི་དབུ་སྟོང་དང་ལྡན་པ།   བྱེ་བ་བརྒྱ་ཕྲག་འབུམ་གྱི་སྤྱན་མངའ་བ།   དམར་ཟླུམ་སྡང་མིག་གློག་ལྟར་ཀུན་ཏུ་གཟིགས་ཤིང་།   རྫི་སྨིན་
ཨག་ཚོམ་དམར་སེར་མེ་ལྟར་འབར་བ།   གནམ་ལྕགས་རལ་གྲི་ཕྱར་བའི་ཕྱག་སྟོང་མངའ་ཞིང་།  དུར་ཁྲོད་འབར་བའི་ཆས་ཅན་ཞབས་གཉིས་དོར་སྟབས་སུ་བགྲད་པ།   གར་རྡོ་རྗེ་འཇིགས་བྱེད་སྒྲུབ་ཐབས་སོགས།   གར་དགུའི་ཉམས་ཀྱིས་སྲིད་གསུམ་
ཟིལ་གྱིས་གནོན་ཅིང་བསྐལ་པའི་མེ་དཔུང་འཁྲུགས་པའི་ཀློང་ན་བཞུགས་པའོ།   །ཞལ་གདངས་པའི་ཡ་སོ་ཧཱུྃ་ལས་ཁྲོ་བོ་བཅུ་དང་མ་སོ་ཧྲཱིཿལས་ཁྲོ་མོ་བཅུ་རུ་གཙིགས་པ།   མགྲིན་པར་ཉི་མ་དང་ཟླ་བ།   ལྗགས་

རྣོ་ངར་རལ་གྲི་འབར་བའི་རྣམ་པར་སྐྱོང་བའི་གནས་གསུམ་ཨོཾ་ཨཱཿཧཱུྃ་དཀར་དམར་མཐིང་གསུམ་ལས་འོད་འཕྲོས།   རྡོ་རྗེ་གསུམ་གྱི་ལྷ་ཚོགས་བསྡུས་ཏེ་ཐིམ་པས།   སྤྱི་བོར་རྣམ་སྣང་དཀར་པོ།   མགྲིན་པར་
སྣང་མཐའ་དམར་པོ།   ཐུགས་ཀར་མི་བསྐྱོད་པ་མཐིང་ག་གསུམ་ཞལ་གཅིག་ཕྱག་གཉིས་ལོངས་སྐུའི་ཆས་ཅན།   གཡས་སོ་སོའི་རང་རྟགས་འཁོར་ལོ་པདྨ་རྡོ་རྗེ་དང་གཡོན་དྲིལ་བུ་འཛིན་པས་མཚན་པར་
གྱུར།   ཡང་ན།   གནས་ལྔར་འབྲུ་ལྔའི་སྤྲོ་བསྡུས་རིགས་ལྔའི་ཁྲག་འཐུང་ཞལ་གཅིག་ཕྱག་གཉིས་གཡས་རང་རྟགས་དང་།   གཡོན་དུང་ཁྲག་འཛིན་པ་དུར་ཁྲོད་ཀྱི་ཆས་ཅན་གར་དགུའི་ཉམས་ཀྱིས་
འབར་བའི་སྟབས་སུ་བཞུགས་པའོ།   །སླར་ཡང་ཐུགས་ཀའི་ཧཱུྃ་གི་འོད་ཟེར་གྱིས་ཡེ་ཤེས་སེམས་དཔའ་སྤྱན་དྲངས་ལ་བསྟིམ།   མཆོད་བསྟོད་བྱ།   རང་གི་སྐུ་ལས་རྡོ་རྗེའི་མེ་ལྕེ་འབར་བ་སྔགས་ཀྱི་ཚྭ་
ཚ་དང་བཅས་པར་འཕྲོས་པས་ཕ་རོལ་རིག་སྔགས་བྱད་མ་མཁན་དང་གནོད་བྱེད་ཐམས་ཅད་བྱ་སྒྲོ་མེས་བསྲེགས་པ་ལྟར་རྡུལ་བུན་བུན་འཚིག་ཅིང་སྟོང་པར་བསམས་ལ།  ངག་འགྲོལ་གཟུངས་རིང་ཐུང་
གང་འགྲུབ་བཟླ།   འོད་གསལ་དུ་བསྡུ་ཞིང་ཕྱག་རྒྱ་ཆེན་པོའི་ངང་དུ་མཉམ་པར་བཞག་གོ། བུམ་ཁྲུས་བྱེད་ན།   རྒྱུན་འབབ་ཆུ་དང་བ་དམར་ཟལ་འོ་མར་རྫས་བཏབ་བུམ་པར་དམིགས་ནས།   བྷྲཱུྃ་ལས་རིན་

པོ་ཆེའི་བུམ་པ་མཚན་ཉིད་ཐམས་ཅད་རྫོགས་པ་བདུད་རྩིའི་ཆུས་གང་བའི་དབུས་སུ་ལྷ་སྔར་ལྟར་བསྐྱེད་བསྟིམ་མཆོད་བསྟོད་བྱ།   རང་སྲོག་སྔགས་ཀྱི་འོད་ཟེར་སོགས་གཟུངས་རིང་ཐུང་
གང་འགྲུབ་བཟླ།   དེའང་རྒྱལ་ཕུར་རམ་རྒྱལ་ལ་བྱ།   མཐར་དུང་ཆོས་ཀྱི་ཆུ་འབྲུ་གསུམ་གྱི་རྣམ་པར་ཕུལ་བས་ལྷ་རྣམས་བདུད་རྩིར་ཞུ་བར་བསམས་ལ་ཁྲུས་བྱའོ།   །བདག་མདུན་སྟབས་གཅིག་ཏུ་བསྒྲུབ་
ཀྱང་རུང་ངོ་།   །མི་ཕམ་པས་གཞུང་ལྟར་བྲིས་པ་མངྒ་ལཾ།   ༈  །འཇིགས་བྱེད་ཟིན་བྲིས་ཐོར་བུའི་སྐོར་བཞུགས་སོ།   །མ་ཏི་པཎ་ཆེན་གྱི་དངོས་སློབ་ལོ་ཙཱ་བ་རྡོ་རྗེ་དཔལ་གྱིས།   ཡ་མ་སོ་གཉིས་
ནི།   གོང་དུ་གཤིན་རྗེའི་རྒྱལ་པོ་རྟག་པར་བདག   །འདྲེན་པ་གང་ཞིག་བདག་ལ་རིང་དུ་བརྩེ།   །ངེས་པར་གནོད་སྦྱིན་མིན་གང་བརྩེ་བ་གང་།   །གང་ཞིག་ནད་མེད་སྩོལ་མཛད་གནོད་སྦྱིན་ལ།   །ཞེས་བསྒྱུར།  
འདིར་སྔགས་འཁོར་སྐབས།   རྡོར་སེམས་ཐུགས་ཀར་རྒྱུའི་འཇམ་དཔལ།   དེའི་ཐུགས་ཀར་ཁྲོ་བོའི་རྡོ་རྗེ་རྩེ་ལྔ་པ་སྔོན་པོ།   དེའི་ལྟེ་བར་འཁོར་ལོ་རྩིབས་བརྒྱད་པ་གུར་ཐབས།   དེའི་ནང་དུ་པདྨ་དམར་པོ་
འདབ་བརྒྱད།   དེ་གཉིས་ཀྱི་ལྟེ་བ་སྤྲད་ཅིང་པད་འདབ་བརྒྱད།  འཁོར་ལོའི་རྩིབས་བརྒྱད་ཀྱི་ནང་དུ་སོང་བ།   ལྟེ་བར་ཧཱུྃ་སྔོན་པོའི་མཐར་ཉེ་སྙིང་དང་།   དེའི་མཐར་སྙིང་པོ་གཉིས་གཡས་བསྐོར།   འདབ་མའི་སྟེང་

གི་བར་སྣང་ལ།   ཤར་དུ་ཡ་མ་རཱ་ཛ།   མེར་ས་དོ་མེ་ཡ།   ལྷོར་ཡ་མེ་དོ་རུ།   སྲིན་པོར་ཎ་ཡོ་ད་ཡ།   ནུབ་ཏུ་ཡ་དཱ་ཡོ་ནི།   རླུང་དུ་ར་ཡཀྵེ་ཡ།   བྱང་དུ་ཡཀྵེ་ཡཙྪ།  དབང་ལྡན་དུ་ནི་རཱ་མ་ཡ་རྣམས་ལངས་ཐབས་
སུ་ཡོད་པའི་སྟེང་དུ་ཨོཾ།   འོག་ཏུ་ཧཱུྃ་ཕཊ་རྣམས་ཁ་དོག་སྔོན་པོ།   འདི་ནས་དབུས་ཀྱི་ཧཱུྃ་གི་ཀླད་ཀོར་དུ་ཡ་བསྒོམ།   ཨོཾ་བརྒྱད་འཁོར་ལོའི་རྩིབས་ནང་དུ་བསྒོམ།   ཧཱུྃ་ཕཊ་བརྒྱད་འདབ་བརྒྱད་ཀྱི་རྩ་བར་འགོད་ཅེས་འགའ་ཞིག་ལས་བྱུང་བར་
མཆན།   དེ་རྣམས་ལས་ལས་དང་མཐུན་པའི་འོད་ཟེར་འཕྲོས་པས།  སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྒྱུད་བསྐུལ་ཞིང་།   ཞི་རྒྱས་ལ་སོགས་པའི་ཕྲིན་ལས་སོ་སོའི་དམིགས་
པ་དཀྱུས་བཞིན་གསལ་བཏབ་ལ།   ཉེ་སྙིང་།   སྙིང་པོ།   ཡ་མ་སོ་གཉིས་ལ་མགོར་ཨོཾ།   མཇུག་ཏུ་ཧཱུྃ་ཕཊ་སྦྱར་བའམ།   རྟོག་གསུམ་སྔགས་བཅུ་དང་།   རྟོག་བདུན་ལས་ཧཱུྃ་མེད་པར་ཕཊ་གཉིས་
སྦྱར་བ་ཡོད།   སྔགས་རྣམས་ཅི་ནུས་བཟླས་མཐར།   ཡ་མཱནྟ་ཀ་དྲུག་འབུམ།   ཧྲཱིཿཥྚཱི་སུམ་འབུམ།   ཡ་མ་རཱ་ཛ་འབུམ་བཅས་བསྙེན་ཚད་དོ།   །བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་
དང་བཅས་པས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ།   མྱུར་དུ་བཅོམ་ལྡན་འདས་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ།  ཞེས་གསོལ་བ་

བཏབ་ལ།   སྣོད་བཅུད་གཞལ་ཡས་ཁང་གདན་བཅས་རང་ལ་བསྟིམ།   རང་ལྷའི་ང་རྒྱལ་གྱིས་གཏོར་མའི་རྣལ་འབྱོར་སོགས་ལ་འཇུག་པར་བྱའོ།   །སྲུང་འཁོར་སྐབས་ཐུན་མིན་
རྭ་ལུགས་ཨུཥྞཱི་ཥའི་ཁྲོ་བཅུའི་སྲུང་འཁོར་ནི།   སྟོང་པའི་ངང་ལས་པྃ་ལས་པདྨ་རྃ་ལས་ཉི་མའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འོད་འཕྲོས་པས།   སྲ་བརྟན་མི་ཕྱེད་པའི་རྡོ་རྗེའི་ས་
གཞི་འབྲུ་ཡུངས་བརྡལ་བ་ལྟ་བུ་སྔོན་པོ།   རྭ་བ་ཟླུམ་པོ།   རྡོ་རྗེ་གྱེན་འགྲེང་ནག་པོ།  དྲ་བ་གུར་དེའང་ཟླུམ་པོ།   བླ་རེ་ནང་གི་སྟེང་།   ཡངས་ཤིང་རྒྱ་ཆེ་བའི་ཕྱི་རོལ་ཏུ་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རི་འབར་བའི་སྲུང་བའི་འཁོར་ལོར་གྱུར།   
དེ་ནས་གཙུག་ཏོར་སྲུང་བ་ནི།   དེའི་དབུས་སུ་བྷྲཱུྃ་ལས་འཁོར་ལོ་སེར་པོ་གུར་ཐབས་རྩིབས་བཅུ་པའི་ལྟེ་བ་དང་རྩིབས་རྣམས་ཀྱི་ནང་དུ་རཾ་ལས་ཉི་དཀྱིལ་རེ་རེ།   དབུས་ཀྱི་ཉི་སྟེང་
རང་ཉིད་ཧཱུྃ་ལས་གཙུག་ཏོར་འཁོར་ལོས་སྒྱུར་བ་སེར་པོ།   གཡས་འཁོར་ལོ།   གཡོན་བསྡིགས་མཛུབ་དང་བཅས་པས་ཞགས་པ་འཛིན་པ།   དེའི་ཐུགས་ཀ་ནས་ཧཱུྃ་བཅུ་འཕྲོས་པས་ཤར་དུ་གཤིན་རྗེའི་
གཤེད་སྔོ་ནག་གཡས་ཐོ་བ།   ལྷོར་ཤེས་རབ་མཐར་བྱེད་དཀར་པོ་གཡས་དབྱུག་པ།   ནུབ་ཏུ་པདྨ་མཐར་བྱེད་དམར་པོ་གཡས་པདྨ།   བྱང་དུ་བགེགས་མཐར་བྱེད་སྔོ་ནག་གཡས་རྡོ་རྗེ།   ཤར་ལྷོར་འདོད་

རྒྱལ་སྔོ་ནག་གཡས་ལྕགས་ཀྱུ།   ལྷོ་ནུབ་དབྱུག་སྔོན་ཅན་སྔོ་ནག་གཡས་དབྱུག་ཏོ།   ནུབ་བྱང་སྟོབས་པོ་ཆེ་སྔོ་ནག་གཡས་རྩེ་གསུམ།   བྱང་ཤར་མི་གཡོ་བ་སྔོ་ནག་གཡས་རལ་གྲི།  སྟེང་དུ་ཧཱུྃ་མཛད་སྔོ་
ནག་གཡས་རྡོ་རྗེ།   འོག་ཏུ་གནོད་མཛེས་སྔོ་ནག་གཡས་གཏུན་ཤིང་འཛིན་པ།   ཐམས་ཅད་ཀྱང་གཡས་ཕྱག་མཚན་ཕྱར་ཞིང་གཡོན་ཐུགས་ཀར་བསྡིགས་མཛུབ་མཛད་པ།   ཁྲོ་བོའི་རྒྱན་ཐམས་ཅད་ཀྱིས་
བརྒྱན་པ།   འཁོར་རྣམས་ཞལ་ནང་དུ་གཟིགས་ཤིང་ཡེ་ཤེས་ཀྱི་མེ་འབར་བའི་དབུས་སུ་བཞུགས་པའོ།   །དེ་རྣམས་ཀྱི་མིག་ཀྵིཾ།   རྣ་ཛྲི།   སྣ་ཁཾ།   ལྕེ་གཾ དཔྲལ་བ་ྈྐཾ ལྟེ་བཾ།   བར་ཡི་གེ་དྲུག  །གནས་གསུམ་ཨོཾ་སོགས་འབྲུ་གསུམ་
མཚན་པའི་ཧཱུྃ་ལས་འོད་འཕྲོས།   རང་བཞིན་གྱི་ཁྲོ་བོ་རྣམས་སྲུང་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་སྤྱན་དྲངས།   ཨོཾ་བཛྲ་པུཥྤེ་ཨཱཿཧཱུྃ་ནས།   ཤབྡའི་བར་གྱིས་མཆོད།  ཛཿ
ཧཱུྃ་བྃ་ཧོཿཞེས་གཉིས་སུ་མེད་པར་བསྟིམ།   སླར་ཡང་ཐུགས་ཀའི་ས་བོན་ལས་འོད་འཕྲོས་པས་དབང་ལྷ་རིགས་ལྔ་ཨོཾ་བཛྲ་ས་མཱ་ཛཿ ཞེས་སྤྱན་དྲངས་པ་ལ།   པུཥྤེ་སོགས་ཀྱིས་མཆོད།   བཅོམ་ལྡན་
འདས་ཀྱིས་བདག་ལ་མངོན་པར་དབང་བསྐུར་དུ་གསོལ།   ཞེས་གསོལ་བ་བཏབ་པས།   ལྷ་རྣམས་ཀྱིས།  ཇི་ལྟར་བལྟམས་པ་སོགས་ནས།   ཤྲེ་ཡེ་ཧཱུྃ།   ཞེས་གསུངས་ཤིང་བུམ་ཆུས་དབང་བསྐུར།   

སྐུ་གང་།   དྲི་མ་དག   །ཆུའི་ལྷག་མ་ཡར་ལུད་པ་ལས།   ཤེས་རབ་མཐར་བྱེད་ལ་རྣམ་སྣང་།   པདྨ་མཐར་བྱེད་ལ་སྣང་མཐའ།   གཞན་ཐམས་ཅད་ལ་མི་བསྐྱོད་པས་དབུར་བརྒྱན།   
ཨོཾ་ཨཱཿརཱུ་པ་བཛྲི་ཎི་ཧཱུྃ།   དེ་བཞིན་ཤབྡ།  གནྡྷེ།   རཱ་ས།   སྤརྴེ་རྣམས་སོ་སོའི་ཕྱག་རྒྱ་བཅས་ལྷ་མོ་ལྔས་མཆོད།   འཁོར་ལོའི་རྩིབས་རྣོན་པོའི་བར་མཚམས་བརྒྱད་དུ་མེ་ང་གི་སྟེང་དུ་དགྲ་བགེགས་ཀྱི་
གཟུགས་སྤྱི་ཚུགས་སུ་གནས་པ།   འཁོར་ལོ་གཡས་སུ་འཁོར་བས་ཉལ་ཉལ་གཏུབ་ཅིང་ཁྲོ་བོ་རྣམས་ཀྱི་ཞལ་ནས་སྔགས་ཀྱི་སྒྲ་འབྲུག་ལྟར་སྒྲོགས་པར་བསྒོམས་ལ།   ཨོཾ་ཨཱཿཨུཥྞཱི་ཥ་བཛྲ་ཙཀྲ་
ཝརྟི།   སརྦ་ལོ་ཀི་ཀ །ལོ་ཀཏྟོ་ར་ཎི།   ཡནྟྲ་མནྟྲ་པྲ་ཡོ་གི་ནི།   སརྦ་བི་ཥ་བི་ཙུ་རྞྞཱ་ཡ།   བི་ཙུ་ཀྲྀ་ཡ།   མ་མ་ཀྲྀ་ཏེ།  ཡེ་ན་ཀེ་ན་ཙིཏྟ་ཀྲྀ་ཏཱ་ནི་ཏཱ་ནི།   སརྦ་བི་གྷྣཱན།   ཚིནྡྷ་ཚིནྡྷ།   བྷིནྡྷ་བྷིནྡྷ།   ཀ་མཱ་ཡ།  
ཀི་མྤ་ཡ།   ཧ་ན་ཧ་ན།   ད་ཧ་ད་ཧ།   པ་ཙ་པ་ཙ།   བི་དྷྭཱཾ་ས་ཡ་བི་དྷྭཱཾ་ས་ཡ།   ཤ་ཏ་ས་ཧ་སྲ་སརྦ་བི་ཥ་བི་ཙུ་རྞྞཱ་ཡ་བི་ཙུརྞྟཱ་ཡ།   བཛྲ་ཨུཥྞཱི་ཥ་ཙཀྲ་ཝརྟི།   བྷྲཱུྃ་བྷྲཱུྃ་བྷྲཱུྃ།  རཀྵ་རཀྵ་རཀྵ།   ཧཱུྃ་ཧཱུྃ་ཧཱུྃ།   ཕཊ་ཕཊ་ཕཊ་སྭཱ་
ཧཱ།   ཞེས་ཉེར་གཅིག་སོགས་བཟླས་མཐར།   ཨོཾ་བྷ་ཡ་ནཱ་ས་ནི།   ཏྲཱ་ས་ནི།   སརྦ་མཱ་ར།   པྲ་ཏྱཾ་གི་ར།   བི་ནཱ་ས་ནི།   ཨེ་ཀེ་ཙི་ཏ།   དུཥྚཱཾ་སཏྭ་མ་མ་བི་རཱུ་པ་ཀཾ ཀུརྦནྟི་ཏཱ་ནི།   སརྦ་མཱ་ར་ཎི།  པྲ་ཏྱཾ་ཀ་རི་ཎི།   

སཱ་ཏ་ཏུ་ཧཱུྃ་ཕཊ་སྭཱ་ཧཱ།   ལན་གསུམ་བཟླས་ལ་བདེན་བརྗོད་དང་།  དགྲ་བགེགས་གདུག་པའི་བསམ་སྦྱོར་ངན་པ་ཞི་བར་གྱུར་ཅིག གལ་ཏེ་མ་ཞི་ན་དེ་དག་གི་ལུས་ངག་ཡིད་གསུམ་བཅིང་བ་དང་།   མཐུ་
སྟོབས་རྫུ་འཕྲུལ་བརླག་པར་གྱུར་ཅིག དེས་བཟླས་པའི་སྔགས་ཀྱི་ནུས་པས་བརླག་པ་དང་།   དེས་བསྒྲུབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག དེས་སྦྱོར་བ་ངན་པ་བྱས་པའི་འབྲས་བུ་ཁོ་
རང་ལ་འབྱུང་བར་གྱུར་ཅིག ཅེས་བརྗོད་ཐལ་མོ་ལན་གསུམ་བརྡབ།   སངས་རྒྱས་ཀྱིས་ནི་བདུད་ཕམ་སོགས་བདེན་པ་དང་།   ཁྲོ་བོ་འབར་བའི་ཚོགས་རྣམས་ཀྱིས།   །དགྲ་བགེགས་རྣམས་ནི་ཐམས་
ཅད་ཀྱི།   །ལུས་ངག་ཐལ་བའི་རྡུལ་དུ་རློག   །རྣམ་ཤེས་ཆོས་ཀྱི་དབྱིངས་སུ་སྒྲོལ།   །ཞེས་བརྗོད་དོ།   །འདི་ཕྱིར་བཟློག་ལ་ཟབ་བོ།  ༈   །ཨོཾ་ཤྲཱི་དཔལ་ཡ་མཱནྟ་ཀ་གཤིན་རྗེའི་གཤེད་ས་མ་ཡ་དམ་ཚིག །མ་ནུ་པཱ་ལ་ཡ་རྗེས་སུ་སྐྱོངས་ཤིག །ཡ་མཱནྟ་ག་ཏྭེ་
ནོ་པ།   ཉིད་ཀྱི་ཉེ་བར་གནས་པའོ།   །ཏིཥྛ་བརྟེན་པར་བཞུགས།   དྲྀ་ཌྷོ་བརྟན་པ།   མེ་བྷ་ཝ་བདག་ལ་མཛོད།   སུ་ཏོ་ཥྱོ་ཤིན་ཏུ་དགྱེས་པར།  མེ་བདག་ལ། བྷ་ཝ།   མཛོད།   ཨ་ནུ་རཀྟོ་མེ་བྷ་ཝ་བདག་ལ་རྗེས་སུ་ཆགས་པར་མཛོད།   སུ་པོཥྱོ་མེ་བྷ་ཝ་བདག་ལ་ཤིན་ཏུ་རྒྱས་པར་མཛོད།   སརྦ་སིདྡྷི་མྨེ་པྲ་
ཡཙྩ། དངོས་གྲུབ་ཐམས་ཅད་བདག་ལ་སྩོལ།   སརྦ་ཀརྨ་སུ་ཙ་མེ་ཙིཏྟཾ།   ཤྲེ་ཡཿཀུ་རུ་ཧཱུྃ་ལས་ཐམས་ཅད་

བདག་གི་སེམས་ལ་དགེ་ལེགས་སུ་གྱིས།   ཧ་ཧ་ཧ་ཧ་ཧོཿ བཞད་དགྱེས།   བྷ་ག་ཝཱན།   བཅོམ་ལྡན་འདས།   ཡ་མཱནྟ་མཱ་མེ་མུཉྩ།   བདག་གྲོལ་བར།   ཡ་མཱནྟ་ཀོ་བྷ་ཝ།   གཤིན་རྗེའི་གཤེད་ཅན་
དུ་གྱུར་ཅིག  །མ་ཧཱ་ས་མ་ཡ་སཏྭ་དམ་ཚིག་སེམས་ཆེན་པོ།  ཨཱཿཧཱུྃ་ཕཊ།   ཅེས་སོ།   །ས་སྐྱའི་སྒྲུབ་ཐབས་སྤར་མ་ལས་སོ།   ༈  །ཡང་བཟླས་དམིགས་ལ།   རང་ཐུགས་ཧཱུྃ་གི་སྙིང་།  མཐར།   ཡ་མཱནྟ་ཀ ཧྲྀཥྚི།   ཡ་མ་རཱ་ཙ་རྣམས་བསྐོར།  
དེ་ནས་མེ་རླུང་གི་ཁྲོད་ནས་འཇིགས་བྱེད་ཀྱི་སྐུ་ཕྲ་མོ་གྲངས་མེད་འཕྲོས།   མ་ཧེའི་ཞལ་གྱི་ཤངས་བུག་གཡས་ནས་ཐོན།   བར་ཆད་ཐམས་ཅད་ཚར་བཅད།   སྣོད་
བཅུད་ཐམས་ཅད་ལ་ཕོག་པས་འཇིགས་བྱེད་རྟེན་བརྟེན་པར་བཅས་པའི་དཀྱིལ་འཁོར་དུ་གྱུར།   འོད་ཚུར་འདུས།   མ་ཧེའི་ཞལ་གྱི་ཤངས་བུག་གཡོན་ནས་སྔགས་ཕྲེང་རྣམས་ལ་ཐིམ་པར་བསམ།།  ༈   །།
གཏོར་མའི་སྐབས།   མཎྜལ་ལ་ཆོས་འབྱུང་གི་ནང་པད་འདབ་བརྒྱད་ཀྱང་བྲི།   འདས་གཏོར་ཟླུམ་པོའམ།   ཡང་ན་སྟོད་གྲུ་གསུམ་མི་རྣོ་བ།   སྨད་ཟླུམ་པོ་མཐེབ་ཀྱུས་བསྐོར་བ།   ལས་གཤིན་
གཏོར་མ་གྲུ་གསུམ་རྣོ་བ་མཐེབ་ཀྱུ་མེད་པའོ།   །དྲུག་ཅུའི་གཏོར་མ་ཕྱོགས་གསུམ་ནས་བདུན་བརྩེགས་གསུམ་གསུམ་བྱེད་པ་ར་བ་སྔ་མའི་ལུགས།   འདི་ལ་ལོགས་གསོ་བ་མེད་འདྲ།   ཕྱོགས་གསུམ་བདུན་

བརྩེགས་གཉིས་གཉིས་བསྒྲིགས་པའི་ནང་ཆོས་འབྱུང་ཟུར་གསུམ་གྱི་ཕྱིའི་ཐད་སོར།   བདུན་བདུན་བརྩེགས་པ་ར་བ་ཕྱི་མ་རྣམས་ཀྱི་ཕྱག་བཞེས་སོ།   །གཉིས་ཀར་ཡང་ཟན་ལེབ་གཅིག་ལྷན་པ་སྟེང་ནས་འགེབས་བྱེད་ནང་དུ་དགྲ་བགེགས་ཀྱི་མིང་རུས་ལྡན་པའི་ལིངྒ་སྤྱི་ཚུགས་སུ་བཞག  །བར་ཐམས་ཅད་ཤ་ཁྲག་སྒོག་ཙོང་གི་དུམ་བུ་རེ་བཞིས་བཀང་།  
འདི་གཉིས་ཀ་ཟུར་དགུ་ཡིན་འདུག དགུ་ཟུར་བྱེད་ན་ཕྱོགས་རེར་གསུམ་འགྲིགས་བདུན་བརྩེགས་བྱས་པས་དགུ་གསུམ་རེ་གསུམ།   གཅིག་ཁ་ཁེབ་བྱ།   འདིར་བ་སྔ་མ།   ཕྱོགས་རེར་གཉིས་བསྒྲིགས་དགུ་བརྩེགས།   ལོགས་སུ་གསུམ་རེ་དགུ་བརྩེགས་བྱ།   དགུ་ཟུར་བདུན་དགུ་རེ་གསུམ།   གཅིག་ཁ་ཁེབ་སྟེ་འདི་མིན་
མི་འགྲིགས་དཔྱད།    ཟུར་དགུར་སྐྱེར་རྩང་ཐོད་སྐམ་བརྒྱན།   བར་ཐམས་ཅད་སྲད་བུས་སྦྲེལ།   གྲངས་འཛིན་མཐེབ་ཀྱུའམ་ཤ་དུམ་ཉི་ཤུ་ལ་སོགས་པས་ཁ་སབ་བྱ།   ཕྲིན་ལས་རྫོགས་ནས་ཟོར་དུ་བཏང་།   
ལམ་གསར་ཟོར་ལམ་དབྱེ།   རྙིང་པར་མི་དགོས་གསུངས།   ༈   །ཕྱོགས་སྐྱོང་ནི་རི་རབ་རྩེར་གནས།  ཤར་དུ་བརྒྱ་བྱིན་མིག་སྟོང་རྡོ་རྗེ་ཅན་གླང་པོ་ས་སྲུང་ཞོན་པ།   གཤིན་རྗེ་ལྷོ་ཕྱོགས་ས་འོག་རིམ་བདུན་ནམ་
དགུར་གནས།   རིམ་བདུན་ནི་གདན་བཞིའི་སྒྲུབ་ཐབས་འཕགས་པ་ལྷས་མཛད་པར།   གཞི།   རྣམ་གཞི།   གཞི་ཉིད།  གཞི་མེད།   རོ་ཡི་གཞི།   གཞི་བཟང་།   ངེས་པའི་གཞི་ཞེས་བདུན་དུ་བཤད།  

གཤིན་རྗེ་མ་ཧེ་ཞོན་པའམ་ཝ་རུ་ཎ།   ཆུ་ལྷ་ཀླུའི་རྒྱལ་པོ་རྒྱ་མཚོ་དང་ལྷག་མ་ཅན་ཡང་ཟེར།   ཆུ་སྲིན་ཞོན་པ་ཀླུ་ཆེན་འཁོར་དུ་ཡོད་པའོ།   །གནོད་སྦྱིན་བྱང་གནས་གཏེར་དགུའི་བདག་
པོ།   དབང་ཕྱུག་གི་ལིངྒ་འདེགས་པའི་ཆེད་དུ་བྱིན་པའི་མི་ལ་ཞོན་པ།   རྣམ་ཐོས་སྲས།   མིའམ་ཅི་དབང་།   ལུས་ངན།   ནོར་སྦྱིན།   ངལ་བསོས་པོ་སོགས་མིང་གི་རྣམ་གྲངས་སོ།   །དབང་ལྡན་ནི་
དབང་ཕྱུག་ཆེན་པོ་སྟེ།   འདོད་ཁམས་སྤྱི་དང་རི་གངས་ཅན་ལ་གནས་པ།   གླང་ཁྱུ་མཆོག་ཞོན་པ།   མིག་གསུམ་ཐོར་ཚུགས་ཟླ་བས་བརྒྱན་པ།   མགྲིན་པ་སྔོ་བ་རྩེ་གསུམ་ཐོད་པ་འཆང་བ།   གུ་ལངས་
བདེ་འབྱུང་།   ཕྱུགས་བདག   །ཞི་བ།  དྲག་པོ་སོགས་ཀྱི་མིང་ཅན་འབྱུང་པོ་ཀུན་གྱི་དབང་པོ་བྱེད་ཚེ་འབྱུང་པོ་གཞན་གྱིས་མི་ཐུབ་པར་གྲགས།   མེ་ལྷ་ཚངས་པའི་དྲང་སྲོང་བི་ཤྭ་ན་རའི་བུ།   དྲང་སྲོང་ཆ་
བྱེད་རལ་བ་ཨག་ཚོམ་འཕྱང་བ།   རའམ་ལུག་ཞོན་བགྲང་ཕྲེང་རིལ་བ་ཅན།   བྱིན་ཟ།   བསྲེག་ཟ།   གཙུག་ཕུད་ཅན།   ལྕེ་བདུན་པ་ཞེས་སོགས་མིང་ཅན་ནོ།   །སྲིན་པོ་མཚན་མོ་ཀུན་ཏུ་ཁྱབ་རྒྱུ།   མི་ལ་
གནོད་པ་སྲིན་པོར་བཏགས།   རང་གིས་བསད་པའི་རོ་ལ་ཞོན་པ།   རལ་གྲི་ཅན།   རྟག་ཏུ་རྫུན་སྨྲ་བས་བདེན་བྲལ།   ལངྐའི་བདག་པོ།   མགྲིན་བཅུ་པ།   སྒྲ་སྒྲོགས་སུ་ཞེས་འབོད།   རླུང་ལྷ་ནུབ་བྱང་ཤྭ་

བ་ཞོན་པ།   རླུང་རས་ཀྱི་བ་དན་འཛིན་པ།   མྱུར་འགྲོ།   སྣ་ཚོགས་བདག་པོ།   ནམ་མཁའི་བདག་པོའང་ཟེར།   སྟེང་དུ་ཚངས་པ་གཟུགས་ཁམས་སུ་གནས་པ།   གདོང་བཞི་ངང་པ་ཞོན་པ།   ཚངས་དབྱུག་
དག་བྱེད་རིལ་བ།   བགྲང་ཕྲེང་འཛིན་པ།   ལྷ་རྒན་པོ།   མེས་པོ།   བྱེད་པོ།   སྐྱེརྒུའི་བདག་པོ།   རང་བྱུང་།   དབྱིག་གི་སྙིང་པོ་སོགས་སུ་འབོད།   འོག་ཏུ་སའི་ལྷ་མོ་ནི།   ས་ཐམས་ཅད་ལ་ཁྱབ་པར་གནས་
པ།   གསེར་མདོག་བུམ་འཛིན་ཞི་མཛེས་ཅན།   བརྟན་མ་དང་ནོར་འཛིན་མ་སོགས་སུ་བཏགས་པ་སྟེ།  འཇིག་རྟེན་སྐྱོང་བའི་གཙོ་བོ་འདི་བཅུའོ།   །གཤེད་དམར་དང་།   དགྲ་ནག་ལས་དབང་པོའི་གཡོན་དུ་ཉེ་
དབང་ཞེས་ནོར་ལྷའི་བུ་གཉིས་པ་ཁྱབ་འཇུག་ཅེས་འཇིག་རྟེན་ཁྱབ་ཀྱང་།   ལྷའི་དབང་པོའི་བློན་པོར་བྱས་ཏེ་སུམ་ཅུ་རྩ་གསུམ་ན་གནས་པ།   མདོག་ནག་ཁྱུང་ཞོན།   འཁོར་ལོ།   སྐྱེ་ལྔའི་དུང་།   དབྱུག་
པ།   རལ་གྲི།   ནོར་བུ་ཀོ་ཏུར་བྷ་འཛིན་པ།   སྲེད་མེད་བུ་སོགས་ཟེར།   དབང་ལྡན་གྱི་གཞོན་ནུ་ཚོགས་བདག་ནི།   དབང་ཕྱུག་ཨུ་མ་གཉིས་ལ་བུ་གཉིས་བྱུང་བའི་ཕུ་བོ་སྟེ་རྩ་གསུམ་སོགས་འདོད་ལྷའི་
གནས་ན་ཡོད་པ།  གླང་པོ་ཆེའི་གདོང་ཅན།   མཆེ་གཙིགས་ལྟོ་འཕྱང་དགྲ་སཏྭ་དང་མདུང་འཛིན་པ།   བྱི་བ་ལ་གནས་པ།   བགེགས་རིགས་ཀུན་གྱི་གཙོ་བོ།   བི་ན་ཡ་ཀ ལོག་འདྲེན།  བགེགས་ཀྱི་

རྒྱལ་པོ།   མ་གཉིས་པ་སོགས་ཟེར།   ཚངས་པའི་མདུན་དུ་ཉི་མ་དང་རྒྱབ་ཏུ་ཟླ་བ་གཉིས་ནི་གོ་ལའི་ལམ་གྱི་ཉི་ཟླའི་དཀྱིལ་འཁོར་ལ་གནས་པ།   ཉི་མ་དམར་པོ་ལག་གཉིས་པདྨ།   རྟ་
བདུན་གྱི་སྟེང་ན་གནས་པ།   ཟླ་བ་དཀར་པོ་ལག་གཉིས་ཀུ་མུ་ད་བསྣམས་པ།   ངང་པ་ལ་ཞོན་པའོ།   །སའི་ལྷ་མོའི་གཞོན་ནུ་ཐག་བཟང་རིས་ནི།   ལྷ་མིན་གྱི་དབང་པོ་རི་རབ་རྩ་བའི་ཁོང་སེང་གསེར་གྱི་ས་
གཞིར་གནས་པ།   འཐབ་མོ་ལ་དགའ་བས་གོ་གྱོན་ཅིང་རལ་གྲི་བེ་ཏ་ཞེས་པ་སོ་གཅིག་པ་འཛིན་པ་ཤིང་རྟ་ལ་གནས་པའོ།   །དེ་ལྟར་འབྱུང་པོའི་གཙོ་བོ་བཅོ་ལྔའི་འཁོར་དུ་སྲིད་པ་གསུམ་འབྱུང་པོའི་
ཚོགས་གཞན་གྱིས་བསྐོར་བའོ།   །འདི་དག་ཡེ་ཤེས་ཀྱི་རང་སྣང་ཡང་ཡིན་ལ།   འཇིག་རྟེན་པའི་གཙོ་བོའི་ཚུལ་འཆང་ཡིན་པས་མཆོད་པར་འོས་ཀྱང་ཕུར་བཏབ་པས་འབྱུང་པོ་གཞན་གནོན་པའི་ཐབས་
མཁས་ཡིན་ནོ།  ༈   །འཇིགས་བྱེད་ཞལ་འགོད་ལུགས་གསུམ་སྟེ།   ལ་ལི་ཏའི་གཞུང་ཆུང་ངམ་གཅིག་གིས་སློབ་དཔོན་ཨ་བོ་ཞེས་པས་མཛད་ཟེར་བའི་རྗེས་འབྲང་ཙོང་ཁ་པས་བཞེད་
པ་དང་།   ལ་ལི་ཏའི་ཞེ་དགུ་མའི་སྒྲུབ་ཐབས་དང་།   ས་སྐྱ་པ་དང་སྐྱོ་པ་རྣམས་ཀྱིས་བཞེད་པའི་འཁོར་ཞལ།   རྭ་ལོས་བཞེད་པ་བརྩེགས་ཞལ་ཏེ།   དེའི་སྒྲུབ་ཐབས་སུ།   རྭའི་གཡས་སྔོན་པོ་དེ་སྟེང་

དམར་པོ།   དེ་སྟེང་སེར་པོ་སོགས་གསུངས་པ་བཞིན་ནོ།   །དེ་ལྟར་ན་ཞལ་གསུམ་བརྩེགས་པའི་སྟེང་མའི་ཐད་ཙམ་རྭ་རྩེ་སླེབས་པར་བཞེད།   འཁོར་ཞལ་བྱེད་ན་རྩ་ཞལ་གྱི་གཡས་སུ་ཞལ་གསུམ་མདུན་
ནས་རྒྱབ་ཏུ་ཕར་སྔོ་དམར་སེར།   གཡོན་ནས་ཕར་དཀར་དུད་ཁ་ནག་པོའོ།   །བརྩེགས་ཞལ་ལ་གཡས་གཡོན་གྱི་རྭ་དང་རྣ་བ་མཆོག་གི་འགྲམ་ནས་རྩ་ཞལ་གྱི་གཡས་གཡོན་ཞལ་གཉིས་བྱ།   ཞལ་
ཐམས་ཅད་ཀྱི་མགྲིན་པ་རང་སོར་བཞིའོ།   །ཕྱག་རྣམས་གཡས་གཡོན་གྱི་བཅུ་བདུན་པོ་མདུན་ནས་རྒྱབ་ཏུ་ཕར་རིམ་བསྒྲིགས་དཔུང་པ་ཕྱག་མགོའི་བར་ཚང་བ་སོ་བཞིའོ།   །ཕྱག་མཚན་ནི་སྟེང་དུ་ཕྱར་བ།  
ཐད་ཀར་གདེངས་པ།   འོག་ཏུ་བརྐྱངས་པ་སོགས་སྣ་ཚོགས་སོ།   །ཕྱག་རྒྱབ་མ་གཉིས་ཀྱིས་གླང་ཀོ་བསྣམས་པ།   ཞབས་བརྒྱད་མདུན་ནས་རྒྱབ་ཏུ་བསྒྲིགས་པས་སྲོག་ཆགས་རེ་རེ་མནན་པའོ།  ༈  །
གཏོར་ཆོག་ལ།   གཏོར་མ་དྲུག་ཅུ་རྩ་བཞི་བྱེད་པ་ལ།   མདའ་གང་ཚད་ཀྱི་མཎྜལ་གྲུ་བཞི་རེ་ཁཱ་ཉིས་རིམ་ཅན་གྱི་དབུས་སུ་ཆོས་འབྱུང་རྩེ་མོ་ལྷོར་བསྟན་བྲི།   དེར་པདྨ་འདབ་བཅུ་བྱས་ལ་མེ་ཏོག་གི་ཚོམ་
བུ་བཀོད།  པདྨ་དང་བཅས་ཆོས་འབྱུང་ནག་པོ།   དེའི་ཕྱི་རོལ་གྱི་ངོས་གསུམ་དམར་པོ།  རེ་ཁཱ་གཉིས་ཀྱི་བར་ནག་པོ་བྱ།   དེའི་ཕྱི་རོལ་ཏུ་ཉི་མ་སྦྲེལ་བར་བྱེད་ན་རང་གི་གཡས་མཎྜལ་གྱི་གཡོན་དུ་

དང་།   ཉི་མ་རྗེས་མ།   རང་གི་གཡོན་མཎྜལ།  གཡས་སུ་ཐོད་པ་སོགས་ཀྱི་སྣོད་དུ་ཁྲག་གི་མཆོད་ཡོན་སོགས་དྲག་པོའི་ཉེར་སྤྱོད་རྐང་གླིང་གི་རོལ་མོའི་བར་བཤམས།   རང་གི་
གཡས་མཎྜལ་གཡོན་དུ་ཕྱེ་ཕུད་ལས་འདས་གཏོར་ཆུང་བར་བྱས་པ་དང་།   ཉི་མ་དང་པོ་རྣམས་ལ་དེའི་འཁྲིས་སུ་ཕྱོགས་སྐྱོང་དང་ལས་གཤིན་གྱི་གཏོར་མ་གྲུ་གསུམ་རེའང་བཤམས།  ཉི་མ་རྗེས་མའི་ཉིན་
མཎྜལ་གཡས་ཀྱི་མཆོད་པ་རྣམས་ཀྱི་གཤམ་དུ་ལས་གཤིན་གྱི་ལྷག་མ་ལས་ཆེ་བར་བྱས་པ་བཤམས།   དེ་གཉིས་ཀ་ནང་ཤ་ཁྲག་སྒོག་ཙོང་དང་བ་དན་སྣ་ཚོགས་པས་བརྒྱན།   ཆོས་འབྱུང་གི་པདྨའི་
མདུན་དུ་གཏོར་མ་དྲུག་ཅུ་རྩ་བཞི་པ་བཞག དེ་ཡང་ཟན་ལེབ་གྲུ་བཞི་གཅིག་ལ་ཚངས་ཐིག་རྒྱ་གྲམ་དུ་བཏབ་ནས་དུམ་བུ་བཞིར་བྱས་ལ།   དེ་རེ་རེའང་བཞི་བཞིར་བྱས་པས་གྲུ་བཞི་བཅུ་དྲུག་འབྱུང་།   དེ་
དག་ཟུར་བཞི་ནས་རྒྱ་གྲམ་དུ་བཅད་པས་གྲུ་གསུམ་དྲུག་ཅུ་རྩ་བཞི་བྱས་ལ།   དེ་གཏོར་སྣོད་དུ་ནང་གྲུ་གསུམ་པའི་ལྕགས་མཁར་ཟུར་དགུ་པར་བྱས་པའི་ཕྱི་ངོས་གསུམ་དུ་གྲུ་གསུམ་བདུན་བརྩེགས་སུ་
བརྩེགས་པ།   དེ་ནང་དགྲ་བགེགས་ལིངྒ་མགོ་མཇུག་བཟློག་པ་གཞུག  །ཤ་ཁྲག་སྒོག་རྩོང་སོགས་དྲུག་ཅུ་རྩ་བཞིས་བརྒྱན།   གཏོར་མ་འདི་མཎྜལ་སྟེང་དུ་འཇོག་པ་གཞུང་གི་དགོངས་པ་མིན་ཞེས་

ཀུན་མཁྱེན་གཉིས་པས་འཆད་མོད་ཀྱི།   དགྲ་ནག་གི་དཀའ་འགྲེལ་ལས་དཀྱིལ་འཁོར་གྲུ་གསུམ་བྱས་ལ།  དེར་ཕྱི་རོལ་གྱི་ལྷ་རྣམས་ཀྱང་གཏོར་མས་ཚིམ་པར་བྱ་ཞིང་།   གཏོར་མའང་དེར་སྦྱིན་པར་
བྱ་ཞེས་བཤད་པ་དང་འགལ་ལོ་ཞེས་བཤད།   དང་པོ་བདག་གི་རྣལ་འབྱོར་བཟླས་པ་བཅས་བྱ།   དེ་ནས་མཆོད་གཏོར་ཞག་ཁ་ཤས་བྱེད་ན་ཉིན་དང་པོ་རྣམས་ལ་གཏོར་མ་བྲན་པ་བཟླས་པའི་སྐབས་
ཕྱག་ལེན་མཛད།  ནང་མཆོད་ལྟར་བྱིན་རླབས་རྒྱས་པར་བྱས་ལ་མདུན་གྱི་ནམ་མཁར་པྃ་ལས་པདྨ་སོགས།   ས་མཱ་ཛཿབར་དང་།   ཧཱུྃ།   འཇམ་དཔལ་ཁྲོས་སོགས་ཧྲྀཥྚཱིས་གནས་གསུམ་སྲུང་
བའི་བར་བྱས་ནས་སྔགས་གསུམ་གྱི་མཐར་གཏོར་སྔགས་བཏགས་པས་འབུལ།   སྟོང་གསུམ་འདིའམ།   མི་ཐུང་སྒེག་སོགས་དང་འཇམ་དཔལ་ཁྲོས་པ་སྦྲེལ།   རྡུལ་ཕྲན་ཙམ་ཡང་མེད་པར་གྱིས་
བར་བྱ།   དེ་ནས་ཕྱོགས་སྐྱོང་གི་གཏོར་མ་བྱིན་བརླབ།   རང་ཐུགས་འོད་ཀྱིས་ཕྱོགས་སྐྱོང་བཀུག  །ཨིནྡྲཱ་ཡ་སོགས་གཏོར་མ་ཕུལ་ནས་ཕྲིན་བཅོལ་བྱ།   དེ་ནས་ལས་གཤིན་གཏོར་མ་བྱིན་
བརླབ་ལ་འབུལ།   དེ་ནས་སྒྲུབ་པོ་རྣམས་བཞེངས་ལ་ལས་གཏད་བྱ།   འདོད་གསོལ།   ཡིག་བརྒྱ་སོགས་རྗེས་ཆོག་བྱ།   ཉིན་ཐ་མར་མདུན་གྱི་མཎྜལ་བསང་སྦྱངས།   གཙོ་བོ་འཇིགས་བྱེད་

བསྐྱེད།   དེའི་ཐུགས་ནས་ཁྲོ་བོ་ལྕགས་ཀྱུ་ཞགས་པ་ཐོགས་པས་ཕྱོགས་སྐྱོང་བཀུག་སྟེ་རང་གནས་སུ་འཁོད་པ།   ཤར་དུ་བརྒྱ་བྱིན་དཀར་པོ་སོགས་གསལ་བཏབ།   ཕུར་བཏབ་
བྱ།   དེ་ནས་ལྷ་རྣམས་ཀྱི་དཔྲལ་བར་ཨོཾ་སོགས་གནས་གསུམ་བྱིན་བརླབ།   ཡེ་ཤེས་སྤྱན་དྲངས།   དབང་བསྐུར་རྒྱས་གདབ་བྱ།   ཞབས་འོག་གི་གདོང་ཅན་རྣམས་ཀྱང་སྤྲོས་པའི་ཕོ་ཉས་དགྲ་བགེགས་
བཀུག ལིངྒར་བཀུག་བསྟིམ་བྱ་ཞིང་བསྒྲལ།   ཕུང་པོ་མཆོད་གཏོར་དུ་བྱ།   མདུན་གྱི་མཆོད་པ་བསང་སྦྱང་།   དྲག་པོའི་མཆོད་པར་བྱིན་བརླབ།   དྲག་པོའི་མཆོད་པ་ཚིགས་བཅད་ཀྱིས་དབུལ།  
ནང་མཆོད་བྱིན་བརླབ་དབུལ།   མི་ཐུང་མས་བསྟོད་པ་བྱ།   དེ་ནས་དང་པོ་འདས་གཏོར་ནང་མཆོད་ལྟར་བརླབ།   གཙོ་བོའི་སྔགས་གཏོར་སྔགས་བཏགས་པས་ཕུལ།   ཉེར་སྤྱོད་ནང་མཆོད་བཅས་
འབུལ།   ཕྲིན་ལས་བསྐུལ་ལ།   ཧཱུྃ།  འཇམ་དབྱངས་ཁྲོས་པའི་སོགས་ནས།   ཤ་ཆེན་ཁྲག་ཞག་ཆེན་པོ་ཡི།   གཏོར་མ་རྒྱ་མཚོ་མཆོད་པར་བཞེས་སོགས་མེད་པར་བྱ་བར་བརྗོད།   དེ་ནས་ཕྱོགས་
སྐྱོང་གཏོར་མ་བྱིན་བརླབས་བྱ།   ཕྱོགས་སྐྱོང་རྣམས་ཀྱི་ཞལ་འོད་ཀྱི་སྦུ་གུས་གཏོར་མ་གསོལ་བར་བསམ།   ཨོཾ་ཨིནྡྲཱ་ཡ་ཧྲཱིཿ ཡ་མཱ་ཡ་ཥྚྜིཿ ཝ་རུ་ཎཱ་ཡ་ཝི།  ཀུ་བེ་ར་ཡཱ་ཀྲྀ།   ཨི་ཤྭ་རཱ་ཡ་ཏ།   ཨགྣ་ཡེ་

ཨཱ།   ནཻ་རྟི་ཏྱཱ་ན།   ཝ་ཡ་ཝེ་ན།   པྲཧྨ་ཎཱ་ཡ་ཧཱུྃ།   པྲྀ་ཐི་བི་བྷྱཿཕཊ།   ཧ་ཧ་ཧ།   ཧི་ཧི་ཧི།   ཧཱུྃ་ཧཱུྃ་ཧཱུྃ།   ཕེཾ་ཕེཾ་ཕེཾ།   ཧ་ཧི་ཧཱུྃ་གཉིས་རེ།  དེ་མཐར་ཕཊ་སྭཱ་ཧཱ་སྦྱར་བའང་ཡོད།   མཆན།   ཞེས་པ་དྲུག་ཅུ་རྩ་བཞིས་ཕུལ་
ལ།   ཨོཾ་ཨརྒྷཾ་སོགས་ཀྱིས་མཆོད།   ཕྱོགས་སྐྱོང་འཁོར་དང་བཅས་པའི་ཞལ་དུ་ཨོཾ་ཨཱཿཧཱུྃ་ཞེས་ནང་མཆོད་ཕུལ།   བདུད་བཞི་པོ་ནི་སོགས་ཀྱིས་བསྟོད།   ཕྲིན་བཅོལ།  ཧཱུྃ།   གཤིན་རྗེའི་གཤེད་ཀྱི་
རྣམ་སྤྲུལ་ལས་སོགས་བྱ།   དེ་ནས་ལས་གཤིན་གཏོར་མ་བྱིན་བརླབ།   ཕྲིན་བཅོལ་བར་སྒྲུབ་ཐབས་ལྟར་བྱ།   ཉིན་ཐ་མར་ཚོགས་བཏང་།   ལྷག་མའི་བར་བྱ།   ལས་རྡོར་གྱིས་དང་པོ་ལས་གཤིན།   
དེ་ནས་དྲུག་ཅུ་པ་ཁྱེར་ལ་འཕེན་སར་འགྲོ།   གཏོར་མ་རྣམས་ལ་ཕུད་བྲན།   བཅོམ་ལྡན་གཤིན་རྗེའི་གཤེད་པོའི་བཀའ་སོགས་འདོན།   ཡ་མ་ད་དྷི་ཞེས་བྱ་བ།  ལག་ན་ལྕགས་ཀྱུང་༴  གང་ཞིག་གཟུང་
བར་འདོད།   གཟུང་བ་ཙམ་གྱིས་འཛིན་པར་བྱེད།   ཅེས་དེ་རྗེས་སློབ་དཔོན་གཏོར་མ་ཡོད་སར་ཁྲོ་བོའི་གོམ་པས་སོང་ལ་ཕྲིན་ལས་བཅོལ།   ཀཱ་ལ་རཱུ་པ་ཨརྒྷཾ་ཨཱཿཧཱུྃ།   གསུམ་དང་མནའ་ཆུ་བླུད།   རྡོ་རྗེ་སྙིང་
གར་བཞག་སྟེ་བཀའ་དམ་བསྒྲགས།   སློབ་དཔོན་གྱིས་གཏོར་མ་འཕངས།   ཧྲྀཥྚཱི་བརྗོད།   ངོར་ཆེན་ཀུན་དགའ་བཟང་པོས་མཛད་པ་ལས་སོ།   ༈   །ལས་གཤིན་སྔགས།   ཨོཾ་ཀཱ་ལ་རཱུ་པ།   ནག་པོའི་

གཟུགས།   བྷི་མ་ལཀྵ་ཧཱུྃ།   འཇིགས་པའི་གནོད་སྦྱིན།   མ་ཧཱ་རོ་ཥ་ཎ།   འཇིགས་བྱེད་ཆེན་པོ།   ན་ར་སིདྡྷ་ཡ།  མི་ཡིས་གྲུབ་པ།   སརྦ་བྷཱུ་ཏ་ཨ་དྷཱི་པ་ཏ་ཡེ།   འབྱུང་པོ་ཐམས་ཅད་ཀྱི་བདག་པོ།   ཡ་མ་རཱ་ཛ་གཤིན་རྗེའི་རྒྱལ་པོ།   ཧཱུྃ་
ཧཱུྃ་ཧཱུྃ་ཕཊ་ཕཊ་སྭཱ་ཧཱ།   བར་ན་བཅུ་བཞི་འཕྲི་བ་ནི་ཧཱུྃ་རྩ་བསྙེན།   ཡ་མ་རཱ་ཛ་ཧཱུྃ་ཧཱུྃ་ཕཊ་ཕཊ་སྭཱ་ཧཱ་བཅས་སྔགས་རིང་ངོ་།   །མ་ཕྱེ་བ་ཉི་མའི་བསྙེན་པ་གསུངས།   ཨོཾ་ཀཱ་ལ་རཱུ་པ་ཡ་མ་རཱ་ཛ་
ཧཱུྃ་ཕཊ།   ཅེས་ཡི་གེ་བཅུ་གཉིས་པ་དང་།   ཨོཾ་ཀཱ་ལ་རཱུ་པ་ཧཱུྃ་ཕཊ་སྔགས་བདུན་པ།   ཨོཾ་ཧྲཱིཿཙ་མུནྟྲི་རྨོངས་བྱེད།   བྃ་ཧཱུྃ་ཕཊ།   ཡུམ་གྱི་སྙིང་པོའོ།  ༈   །དྲུག་ཅུའི་གཏོར་ཆོག་བསྡུས་པ་ལ།  འདས་གཏོར་གཡས།  དང་
དྲུག་ཅུ་རྩ་བཞི་པ། དབུས་།   ལས་གཤིན་གྱི་གཏོར་མ་གཡོན་གསུམ་བཤམས་པའི་མདུན་དུ་དྲག་པོའི་ཉེར་སྤྱོད་བཤམས།   བདག་བསྐྱེད་བཟླས་པ་བཅས་བྱ།   དེ་ནས་མདུན་གྱི་མཆོད་པ་དྲག་
མཆོད་ལྟར་དང་།  གཏོར་མ་རྣམས་ནང་མཆོད་ལྟར་བྱིན་བརླབ་བྱ།   ༈   ལས་གཤིན་བསྙེན་པ་གཏོང་ན་གོང་བསྙེན་ཚད་ལྡན་སོང་ཟིན།   འཇིགས་བྱེད་བདག་བསྐྱེད་སྔོན་བཏང་།  
རང་འཇིགས་བྱེད་ཀྱི་ཐུགས་ཀའི་སྔགས་ཕྲེང་ལས་འོད་འཕྲོས།  མདུན་གྱི་ལས་གཤིན་གྱི་ཐུགས་ཀར་ཧཱུྃ།   ཡུམ་ཐུགས་ཧྲཱིཿགཉིས་ཀ་མཐིང་ག་གསལ།   དེ་འཁོར་བཅས་ལ་ཕོག་པས་འདར་ཕྲི་ལི་ལི་

བྱེད་ཅིང་ལས་གང་བཅོལ་བསྒྲུབ་པར་བསམས་ལ།   མ་ཡེངས་པར།   ཧྲྀཥྚཱི་ཕྲེང་སྐོར་གཅིག་གིས་གཉའ་བ་མནན་པའི་རྩ་སྔགས་རིང་བ།   སྙིང་པོ་བཅུ་གཅིག་པ།   ཉེ་སྙིང་བདུན་པ་རྣམས་བཟླ།   གྲངས་
བཅོ་ལྔ་པ་ཡན་འབུམ།   དེ་མན་འབྲུ་གྲངས་འབུམ་གཅིག་ཁ་སྐོང་དང་བཅས་པ་བཟླའོ་གསུངས།   ༈ །འཇིགས་བྱེད་ལྷ་དགུ་ནི།  གཙོ་བོ་འཇིགས་བྱེད་ཞལ་དགུ་ཕྱག་སོ་བཞི།   དེ་ལ་ཕྱག་མཚན་
སོ་བཞིས་བསྐོར།   སྒོ་མཚམས་སུ་ཕེཾ་ཡིག་ལས་བྱུང་རོ་ལངས་བརྒྱད།   མདོག་ནག་ལྕེ་བརྐྱང་ཧ་ཧ་ཞེས་དྲག་དགོད་ལག་པ་གདེངས་པ་དུར་ཁྲོད་ཆས་ཅན་བརྒྱད་ཀྱིས་བསྐོར་བའོ།  །  ༈ རྒྱུད་ཀྱི་དངོས་བསྟན་
མེད་ཀྱང་དགྲ་ནག་གི་རྒྱུད་རྟེན་བླ་མའི་མན་ངག་གིས་འཇིགས་བྱེད་ལ་གཏི་མུག་གཤིན་རྗེ་སོགས་རིགས་བཞི།   ཙ་རྩི་ཀ་སོགས་ཡུམ་བཞི།   ཐོ་བ་གཤིན་རྗེ་གཤེད་སོགས་སྒོ་བ་བཞི་སྟེ་ལྷ་བཅུ་གསུམ་མ་རྭ་
ལུགས་ཐུན་མིན་དང་།   དེ་ཡང་ཤར་དུ་གཏི་མུག་གཤིན་རྗེ་དཀར་པོ།   ལྷོར་སེར་སྣ་སེར་པོ།   ནུབ་ཏུ་འདོད་ཆགས་དམར་པོ།   བྱང་དུ་ཕྲག་དོག་ལྗང་གུ།   དེ་རྣམས་རང་འོད་ཡུམ་སྦྱོར།   ཤར་ཙ རྩི་ཀ་
དཀར་མོ།  ལྷོ་ནུབ་ཕག་མོ་སྔོན་མོ།   ནུབ་བྱང་དབྱངས་ཅན་དམར་མོ།   བྱང་ཤར་གཽ་རཱི་ལྗང་སྔོན་རྣམས་རང་འོད་ཡབ་སྦྱོར།   ཤར་སྒོར་ཐོ་བ་གཤིན་རྗེའི་གཤེད་སྔོན་པོ།   ལྷོ་སྒོར་དབྱུག་པ་དཀར་པོ།  

 ནུབ་སྒོར་པདྨ་དམར་པོ།   བྱང་སྒོར་རལ་གྲི་གཤིན་རྗེའི་གཤེད་ལྗང་གུ་རང་འོད་ཡུམ་འཁྱུད།   རིགས་བཞི་ཡུམ་བཞི་སྒོ་བ་བཞི་བཅས་ཐམས་ཅད་ཞལ་གསུམ་ཕྱག་དྲུག་པའོ།   །འདིའི་
སྒྲུབ་ཐབས་ནི།   འཇིགས་བྱེད་མངོན་རྟོགས་ཡིད་བཞིན་གཏེར་མཛོད་ཅེས་རྭ་ལོ་ཙཱ་བས་སྙེ་ནང་གླང་ཡུལ་དུ་སྦྱར།   སྤར་ལྡེབ་༡༦ཡོད།   ལྷ་བཅུ་གསུམ་པ་འདི་སྒྲུབ་ཐབས་རྒྱས་པ་ཡིན།   གཞན་གཙོ་བོའི་སྒྲུབ་
ཐབས་དྲི་མེད་སྣང་བ།   ཞལ་གསུམ་ཕྱག་དྲུག་པའི་སྒྲུབ་ཐབས་ཁམས་གསུམ་ཟ་བྱེད།   ཞལ་གཅིག་ཕྱག་བཞི་དྲི་མེད་ཆུ་རྒྱུན།   ཞལ་གཅིག་ཕྱག་གཉིས་རིན་ཆེན་དོན་བསྡུས་དང་ལྔ་རྭ་ལོས་མཛད་པ་ཡོད་དོ།  །
༈  །འཇིགས་བྱེད་རྭ་ལུགས་བརྒྱུད་འདེབས་ནི།  རྡོ་རྗེ་འཇིགས་བྱེད་རྡོ་རྗེ་རོ་ལངས་མ།   །ལ་ལི་ཏ་དང་ཨ་མོ་གྷ་བཛྲ།   །ཡེ་ཤེས་འབྱུང་གནས་པདྨ་བཛྲ་ཞབས།   །བལ་པོ་བྷ་རོ་རྭ་ལོ་རྡོ་རྗེ་གྲགས།   །ར་བ་
ཆོས་རབ་རྭ་ཡེ་ཤེས་སེང་གེ་དང་།   །ར་བ་འབུམ་སེང་རོང་པ་སྒ་ལོ་དང་།   །ཤེས་རབ་རོང་པ་སེང་གེ་བག་སྟོན་ཆེན་པོ་དང་གཞོན་ནུ་ཚུལ་ཁྲིམས།   །ཚུལ་ཁྲིམས་རྒྱལ་མཚན་ཤེས་རབ་དཔལ་བཟང་དང་།   །དགེ་བ་རྒྱལ་མཚན་ཤེས་རབ་ཟླ་
བ་གྲ་ཐང་བ་དང་།   །ཀུན་སྤངས་ཆོས་རྗེ་ཚར་ཆེན་བློ་གསལ་རྗེ།   །མཁྱེན་བརྩེའི་དབང་ཕྱུག་དགོན་གསར་བསོད་ནམས་མཚན།   །བསླབ་གསུམ་དབང་ཕྱུག་

བརྟན་དང་།   །བསོད་ནམས་མཆོག་ལྡན་བཟང་པོ་རྒྱལ་མཚན་དང་།   །ངག་དབང་ཀུན་དགའ་རྣམས་ལ་གསོལ་བ་འདེབས།   །མཆོག་དང་ཐུན་མོང་དངོས་གྲུབ་དུས་འདིར་སྩོལ།   །ཅེས་བྱའོ།   ༈  །
དགེ་ལུགས་དྲུག་ཅུའི་གཏོར་ཆོག་སྲིད་གསུམ་རྣམ་རྒྱལ་འདོན་ཆ་ནི།   སྟོང་ངང་སྲུང་འཁོར་དབུས།   གནམ་ལྕགས་ལས་གྲུབ་ལྕགས་མཁར་ནག་པོ་ཟུར་དགུ་པ་འཇིགས་སུ་རུང་བའི་ལྟོ་བར་བྷྲཱུྃ་ལས་
གཞལ་ཡས་ཁང་གྲུ་བཞི་སྒོ་བཞི་མཚན་ཉིད་རྫོགས་དབུས།   པདྨ་ཉི་མ་ཧཱུྃ་ལས་རྡོ་རྗེ་འཇིགས་བྱེད་མངོན་རྟོགས་ལྟར།  དེའི་མདུན་དུ་པད་ཉིར་དགྲ་བགེགས་གདན་ལ་ཆོས་རྒྱལ་མངོན་རྟོགས་ལྟར་བསྒོམ།   
ཕྱོགས་སྐྱོང་བཅུ་བཀུག་སྟེ་རང་གནས་སུ་འཁོད་ལ།   ཤར་དུ་དབང་པོ་དམར་སེར་སོགས།   སྟེང་ཚངས་པ་སེར།   འོག་ཏུ་སའི་ལྷ་མོ་སེར་མོ།   དེ་དག་གི་འཁོར་དུ་སྲིད་གསུམ་གྱི་འབྱུང་པོའི་ཚོགས་དང་
བཅས་པའོ།   །གཙོ་འཁོར་ཐམས་ཅད་སྐྱེ་མཆེད་བྱིན་བརླབ།   གནས་གསུམ་འབྲུ་གསུམ་མཚན།  སྤྱན་དྲངས།   བཞུགས་གསོལ།   དབང་བསྐུར་རྒྱས་གདབ།   མཆོད་བསྟོད་ཕུལ་ལ་ནང་མཆོད་འབུལ།  
འཇིགས་བྱེད་དང་།   ལས་གཤིན་ཕྱོགས་སྐྱོང་བཅས་ལ་གཏོར་མ་ཕུལ།   ཨེ་ཁང་བསྐྱེད་བཀུག བསྒྲལ་བསྐུལ་ཅི་རིགས་བྱ།   ཟོར་ཁ་བསྒྱུར།   ༈  ། དྲུག་ཅུའི་གཏོར་ཆོག་བསྡུས་པ་ལ།   འདས་

གཏོར་གཡས་དང་དྲུག་ཅུ་རྩ་བཞི་པ་དབུས་།   ལས་གཤིན་གྱི་གཏོར་མ་གཡོན་གསུམ་བཤམས་པའི་མདུན་དུ་དྲག་པོའི་ཉེར་སྤྱོད་བཤམས།   བདག་བསྐྱེད་བཟླས་པ་བཅས་བྱ།   དེ་ནས་མདུན་གྱི་གཏོར་མ་
རྣམས་ནང་མཆོད་ལྟར་བྱིན་བརླབ་བྱ།  མདུན་གྱི་མཎྜལ་གྱི་དབུས་སུ་རྡོ་རྗེ་འཇིགས་བྱེད་བསྐྱེད་གནས་གསུམ་བྱིན་བརླབས་ཡེ་ཤེས་གཞུག དེའི་ཐུགས་ཀ་ནས་ཁྲོ་བོ་ལྕགས་ཀྱུ་ཞགས་
པ་ཐོགས་པའི་ཚོགས་སྤྲོས་པས་ཕྱོགས་སྐྱོང་བ་བཅུ་བཀུག་སྟེ་སོ་སོའི་གནས་སུ་འཁོད་པ་ནི།   ཤར་དུ་བརྒྱ་བྱིན་དཀར་པོ་མིག་སྟོང་ལྡན་པ་གླང་ཆེན་ཞོན་ཅིང་རྡོ་རྗེ་འཛིན་པ།   ལྷོར་གཤིན་རྗེ་སྔོན་པོ་མ་ཧེ་ཞོན་ཅིང་
བེ་ཅོན་འཛིན་པ།   ནུབ་ཏུ་ཆུ་ལྷ་དཀར་པོ་ཆུ་སྲིན་ཞོན་ཅིང་སྦྲུལ་ཞགས་འཛིན་པ།   བྱང་དུ་གནོད་སྦྱིན་སེར་པོ་རྟ་ལ་ཞོན་ཅིང་ནེའུ་ལེ་འཛིན་པ།   བྱང་ཤར་དུ་དབང་ལྡན་དཀར་པོ་གླང་ལ་ཞོན་ཅིང་རྩེ་གསུམ་འཛིན་
པ།   ཤར་ལྷོར་མེ་ལྷ་དམར་པོ་ར་སྐྱེས་ཞོན་ཅིང་ཕྱག་བཞི་པ་གཡས་གཉིས་བགྲང་ཕྲེང་དང་མཆོག་སྦྱིན།   གཡོན་གཉིས་དབྱུག་གུ་རྩེ་གསུམ་དང་གུནྡྷེ་འཛིན་པ།   ལྷོ་ནུབ་ཏུ་སྲིན་པོ་ནག་པོ་རོ་ལངས་ལ་ཞོན་
པ་རལ་གྲི་འཛིན་པ།   ནུབ་བྱང་དུ་རླུང་ལྷ་དུད་ཁ་ཤྭ་བ་ཞོན་ནས་བ་དན་འཛིན་པ།   སྟེང་དུ་ཚངས་པ་སེར་པོ་ངང་པ་ལ་ཞོན་ཅིང་གུནྡྷེ་འཛིན་པ།  འོག་ཏུ་ས་ལྷ་སེར་པོ་ཕག་ལ་ཞོན་པ་བུམ་པ་འཛིན་པ།   གཞན་

ཡང་དེ་དག་གི་འཁོར་དུ་ཞིང་སྐྱོང་དང་མ་མོ་མཁའ་འགྲོ་སོགས་སྲིད་པ་གསུམ་གྱི་འབྱུང་པོའི་ཚོགས་མ་ལུས་པ་གནས་པར་གྱུར།   སླར་ཡང་རང་གི་ཐུགས་ཀའི་འོད་ཟེར་གྱིས་ལས་ཀྱི་གཤིན་རྗེ་འཁོར་དང་
བཅས་པ་སྤྱན་དྲངས་པ་མདུན་དུ་འཁོད་པར་གྱུར།   རང་གི་ཐུགས་ཀའི་འོད་ཀྱི་མདུན་བསྐྱེད་འཁོར་བཅས་བསྐུལ།   དེ་རྣམས་ཀྱི་ཐུགས་ཀ་ནས་སྤྲོས་པའི་ཕོ་ཉའི་ཚོགས་ཀྱིས་དགྲ་བགེགས་བྱད་མ་རྣམས་
བཀུག་ནས་ལིངྒ་དང་གཏོར་མ་ལ་ཐིམ་པར་གྱུར།  དགུག་གཞུག་བྱ།   སླར་ཡང་ཁྲོ་བོ་དང་ཕོ་ཉ་མཚོན་ཆའི་ཚོགས་ཀྱིས་བསྒྲལ་བར་བསམས་ལ།   ཡ་མ་སོ་གཉིས་སྤུ་གྲི་བཅས་བཟླ།   དེ་ནས་དགྲ་
བགེགས་བསྒྲལ་བའི་དྲག་པོའི་ཉེར་སྤྱོད་དང་གཏོར་མ་བྱིན་གྱིས་བརླབས་ནས།   སོ་སོར་གཙོ་བོའི་ཞལ་རྡོ་རྗེ་སྦུ་གུས་གཏོར་མའི་བཅུད་གསོལ་བར་བསམས་ལ།  ཨོཾ་བཛྲ་བྷེ་ར་ཝ་ས་པ་རི་ཝཱ་ར་ཨི་དཾ་
བ་ལིཾ་ཏ་ཁ་ཁ་ཁཱ་ཧི་ཁཱ་ཧི།   གཙོ་བོ་ལ་འབུལ།   ཉེར་སྤྱོད་དང་ནང་མཆོད་ཕུལ་ལ་བསྟོད་ཅིང་ཕྲིན་ལས་བཅོལ།   དེ་ནས་གཏོར་མ་རེ་བཞི་པའང་ཕྱོགས་སྐྱོང་ལ་འབུལ་ཏེ།   ཕྱོགས་སྐྱོང་རྣམས་ཀྱི་ཞལ་
ནས་འོད་ཀྱི་སྦུ་གུ་བྱུང་བས་གཏོར་མ་གསོལ་བར་བསམས་ལ།   རྡོར་ཐལ་ཁ་ཕྱེ་ལ།   ཨོཾ་ཨིནྡྲ་ཡ་ཧྲཱིཿསོགས།   ཕེཾ་བར་དྲུག་ཅུ་རྩ་བཞིས་འབུལ་ལ་ཨརྒྷཾ་སོགས་ཀྱིས་མཆོད།  །ཧཱུྃ།  གཤིན་རྗེ་གཤེད་ཀྱི་

རྣམ་འཕྲུལ་ལས།  །འཇིག་རྟེན་སྐྱོང་བའི་ཚུལ་འཛིན་པ།  །ཕྱོགས་སྐྱོང་བཅུ་བོ་འཁོར་བཅས་ཀྱིས།  །སྔོན་ཚེ་རྒྱལ་བས་བཀའ་བསྒོས་བཞིན།  །འདིར་གཤེགས་མཆོད་སྦྱིན་
གཏོར་མ་བཞེས།  །འཇམ་དཔལ་རྡོ་རྗེའི་རྣལ་འབྱོར་བདག   །སྲུང་ཞིང་སྐྱབས་དང་སྦ་བ་ཡིས།  །ཕྱི་ནང་བར་ཆད་ཀུན་ལས་སྲུངས།  །སྡང་བའི་དགྲ་དང་གནོད་པའི་བགེགས།  །རྡུལ་ཕྲན་ཙམ་ཡང་
མེད་པར་མཛོད།  །དེ་ནས་ལས་གཤིན་ལ་གཏོར་འབུལ་ཕྲིན་བཅོལ་བཅས་སྒྲུབ་ཐབས་ལྟར་བྱའོ།  །རྗེས་སུ་གཙོ་འཁོར་ཐུན་མོང་ལ་མཆོད་བསྟོད་ཕྲིན་ལས་བཅོལ་བ་ནི།  །ཧཱུྃ དགྲ་བགེགས་བྱད་མ་
རྣམས་ནི་བསྒྲལ་བ་ཡི།  །ཁྲག་ཞག་ཨརྒྷཾ་དབང་ལྔའི་མེ་ཏོག་དང་།  །ཚིལ་ཆེན་བདུག་སྤོས་ཞུན་ཆེན་སྣང་གསལ་ཚོགས།  །མཁྲིས་པའི་དྲི་ཆབ་ཤ་རུས་ཞལ་ཟས་དང་།  །རྐང་གླིང་རོལ་མོ་གཡང་
གཞིའི་བླ་རེ་དང་།  །རྒྱུ་རློན་ལྡ་ལྡི་ཀེང་རུས་རྒྱན་ཕྲེང་སོགས།  །བདེ་སྟོང་རྣམ་རོལ་དྲག་པོའི་མཆོད་པའི་སྤྲིན།  །རབ་འབྱམས་ནམ་མཁའ་གང་བས་མཆོད་པར་བགྱི།  །ཨོཾ་ཤྲཱི་བཛྲ་བྷེ་ར་ཡ་ས་པ་
རི་ཝཱ་ར་ཨརྒྷཾ་སོགས།   ཤབྡ་པཱུ་ཛ་མེ་གྷ་པྲ་ཏཱིཙྪ་སྭཱ་ཧཱ།   བསྟོད་པ་ནི།   གཏུམ་ཆེན་རབ་འབར་སོགས་དང་།   བསྟོད་པར་འོས་པ་སོགས་ཀྱིས་བསྟོད།   ཕྲིན་ལས་བཅོལ་བ་ནི།  །ཧཱུྃ རྒྱལ་བ་ཀུན་

གྱི་མཁྱེན་རབ་འཇམ་པའི་དབྱངས།  །རབ་ཁྲོས་མ་ཧེའི་གདོང་ཅན་གཤིན་རྗེའི་གཤེད།  །ས་གསུམ་འཇིགས་མཛད་ཞལ་དགུས་ཁམས་གསུམ་ཟ།  །བཅུ་དྲུག་ཞབས་ཀྱིས་བདུད་བགེགས་
དྲེགས་པ་བརྫིས།  །སུམ་ཅུ་རྩ་བཞི་རྔམ་པའི་ཕྱག་བསྐྱོད་ཅིང་།  །ཡེ་ཤེས་མེ་དཔུང་འབར་བའི་ཀློང་དཀྱིལ་ན།  །གར་དགུའི་ཉམས་ལྡན་བདུད་དཔུང་ཟིལ་གྱིས་གནོན།  །ཁྲོ་བོ་ཀུན་གྱི་རྗེ་བཙུན་
དཔལ་ཆེན་པོ།  །སྔོན་གྱི་ཐུགས་བསྐྱེད་དམ་བཅའ་ཇི་བཞིན་དུ།  །བདག་ཅག་བྱང་ཆུབ་སྒྲུབ་པའི་རྣལ་འབྱོར་ལ།  །ཐུགས་རྗེས་དགོངས་ཤིང་གནས་འདིར་གཤེགས་མཛད་དེ།  །ཤ་ཆེན་ཁྲག་ཞག་
རྒྱ་མཚོའི་གཏོར་མ་བཞེས།  །བདག་ལ་བར་དུ་གཅོད་པའི་དགྲ་དང་བགེགས།  །འགུགས་འཆིང་གསོད་སོགས་དྲག་པོའི་ཕྲིན་ལས་ཀྱིས།  །རྡུལ་ཕྲན་ཙམ་ཡང་མེད་པར་བརླག་པར་མཛོད།  །
ཧཱུྃ།   ཁྲོ་བོའི་རྒྱལ་པོའི་བཀའ་ཉན་ཕྱོགས་སྐྱོང་བཅུ།  །སྟེང་འོག་ཕྱོགས་མཚམས་གནས་པའི་མཐུ་བོ་ཆེ།  །ཚངས་དབང་མེ་ལྷ་གཤིན་རྗེ་སྲིན་པོ་ཀླུ།  །རླུང་ལྷ་གནོད་སྦྱིན་དབང་ལྡན་ས་བདག་
བཅས།  །ཁམས་གསུམ་འབྱུང་པོའི་འཁོར་དང་བཅས་པ་རྣམས།  །རྡོ་རྗེ་འཆང་གི་བཀའ་བཞིན་འདིར་བྱོན་ལ།  །ཤ་ཆེན་སོགས།  ཧཱུྃ།   གཤིན་རྗེ་གཤེད་པོའི་བཀའ་ཉན་ཐུགས་ཀྱི་སྲས།  །ལས་ཀྱི་

གཤིན་རྗེ་བྷེ་བ་ས་ཏ་ནི།  །ཁམས་གསུམ་སྲོག་དབུགས་སྡུད་པའི་བདག་པོ་སྟེ།  །ཁྱོད་ཀྱི་འཁོར་གནས་འཇིགས་བྱེད་མ་རུངས་པ།  །འགུགས་འཆིང་གསོད་གཟིར་ཟ་དང་མྱོས་སྐྲོད་
སོགས།  །ཐོགས་མེད་དྲག་པོའི་ཕྲིན་ལས་སྒྲུབ་བྱེད་པ།  །སྣ་ཚོགས་རྫུ་འཕྲུལ་ལས་ལ་མངའ་དབང་བསྒྱུར།  །འཇམ་དཔལ་རྡོ་རྗེའི་ཐ་ཚིག་འཛིན་པ་རྣམས།  །ཤ་ཆེན་ཁྲག་ཞག་སོགས།   དེ་ནས་
དགྲ་བགེགས་རྣམས་བསྒྲལ་ཞིང་ཟོས་པའི་ལྷག་མ་དུག་མཚོན་ཐོག་མདའི་རང་བཞིན་དགྲ་བགེགས་ཀྱི་སྟེང་དུ་འཕང་བར་བསམས་ལ།  །ཧཱུྃ ཕྱོགས་བཅུའི་སངས་རྒྱས་གཟུ་དང་དཔང་།  །གཤིན་རྗེའི་
གཤེད་པོ༴ ཕྱོགས་སྐྱོང་བཅུ་པོ༴ ལས་ཀྱི་གཤིན་རྗེ༴ སྣང་སྲིད་དྲེགས་པ༴ བདག་གིས་མ་ཉེས་མ་ལན་ནོ།  །དམ་ཉམས་དགྲ་བོ་སྡིག་ཅན་འདིས།  །དཀོན་མཆོག་གསུམ་གྱི་བསྟན་པ་བཤིག   །  
སེམས་ཅན་ཡོངས་ལ་གནོད་པ་བྱས།  །སྔགས་འཆང་བདག་ལ་དོ་བསྡོ་ཞིང་།  །ཉེས་པ་མེད་པར་དགྲ་རུ་ལངས།  །འདི་ནི་བསྒྲལ་བའི་ཞིང་ཡིན་པས།  །ཁྲོ་བོ་ཁྲོ་མོའི་མཐུ་རྩལ་སྐྱེད།  །ཕྱོགས་སྐྱོང་
བཅུ་ཡིས་དམག་དཔུང་སྡུས།  །ལས་ཀྱི་གཤིན་རྗེས་དམག་སྣ་དྲོངས།  །དགྲ་བགེགས་ལས་ངན་སྡིག་ཅན་འདིའི།  །ཕ་ཚན་མ་ཚན་རིགས་རྒྱུད་དང་།  །འཁོར་གཡོག་སྡེ་རིས་ནོར་ཕྱུགས་བཅས།  །

ཡིད་ལ་བརྣག་པ་འདི་རྣམས་ལ།  །དྲག་པོ་གཏོར་མའི་ཟོར་རྒྱོབ་ཅིག   །རྩ་སྤུར་མེ་ཡིས་བསྲེག་པ་བཞིན།  །རྗེས་ཤུལ་ལྷག་མ་མེད་པར་མཛོད།  །རྣམ་ཤེས་ཆོས་ཀྱི་དབྱིངས་སུ་སྤོར།  །བསྟན་དགྲ་མ་
ལུས་ཚར་ཆོད་ནས།  །ཕྱོགས་ལས་རྣམ་རྒྱལ་ཕྲིན་ལས་མཛོད།  །ཅེས་རྒྱལ་ཟོར་འཕང་།   དམོད་སྔགས་དམིགས་ནན་བྱ།   ནང་དུ་ཚེ་འགུགས་དངོས་གྲུབ་ལེན་སོགས་བྱ།   མེ་ལུག་ཟླ་༤ཚེས་༣༠ལ་མི་
ཕམ་པས་སོ།  །དགེའོ།  ༈  །འཇིགས་བྱེད་བདེ་མཆོག་ཀྱེ་རྡོར་སོགས་ཀྱི་ཚོགས་མཆོད་མདོར་བསྡུས་བྱ་ན།   གནས་དགེ་བར་ཤ་ཆང་སོགས་ཚོགས་ཀྱི་དམ་རྫས་དང་།   འཇིག་རྟེན་འདས་མ་
འདས་ཀྱི་གཏོར་མ།   ཉེར་སྤྱོད་སོགས་མཆོད་པ་ཅི་འབྱོར་བཤམས།   ལས་རྡོར་གྱིས་ཚོགས་ཞུ་བྱ།   ཐོག་མར་ཡིག་བརྒྱས་རྒྱུད་སྦྱངས་ནས།   ལྷ་གང་ཡིན་དེའི་མངོན་རྟོགས་བསྒོམ་ཞིང་བཟླས་པ་བྱ།  
ལྷ་དེའི་ཡང་སྙིང་ངམ།   ལས་སྔགས་སམ།  ཨ་མྲྀ་ཏས་བསང་།   སྭ་བྷཱ་ཝས་སྟོང་པར་སྦྱང་།   སྟོང་པའི་ངང་ལས་ཨོཾ་ཨཱཿཧཱུྃ།  །འོད་ཞུ་ཕྱི་ནང་གསང་བ་ཡི།  །ཀུན་བཟང་མཆོད་པའི་སྤྲིན་ཆེན་པོས།  །
ནམ་མཁའི་ཁམས་ཀུན་གང་བར་གྱུར།  །མདུན་དུ་རང་རང་གང་འདོད་པའི།  །ལྷ་དེ་རིམ་པར་བསྐྱེད་པའམ།  །ཡང་ན་སྐད་ཅིག་དྲན་རྫོགས་བསྐྱེད།  །རྒྱས་གདབ་ཡེ་ཤེས་གཞུག་དབང་བསྐུར།  །དེ་
མཐར་རྩ་བརྒྱུད་བླ་མ་དང་།  །སངས་རྒྱས་བྱང་སེམས་ཀུན་ཀྱང་དམིགས།  །རང་ཐུགས་མཆོད་པའི་ལྷ་མོ་ཡིས།  །མཆོད་ཡོན་སོགས་ཀྱིས་མཆོད་པར་དམིགས།  །མཆོད་ཕྲེང་ངམ་
བསྡུ་ན་སྔགས་ཙམ་དབུལ།  །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་ས་པ་རི་ཝཱ་ར་ཨརྒྷཾ་སོགས།   དེ་ནས་ནང་མཆོད།   བསང་སྦྱང་།   སྟོང་པའི་ངང་ལས་རླུང་མེ་ཐོད་པའི་སྒྱེད་པུ་གསུམ་གྱི་སྟེང་དུ་ཀ་པཱ་
ལའི་སྣོད་དུ་ཤ་ལྔ་དང་།   བདུད་རྩི་ལྔ་ཞུ་ཞིང་ཁོལ་བ་ཉིད་ཡོངས་སུ་དག་ཅིང་ཁ་དོག་དྲི་རོ་ནུས་བཅུད་ཕུན་སུམ་ཚོགས་པ་ཟག་མེད་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར།   ཨོཾ་ཨཱཿཧཱུྃ་ཧོ་ཞེས་པས་
བྱིན་གྱིས་བརླབས་ལ།   ནང་མཆོད་གཡོན་པའི་མཐེབ་སྲིན་གྱིས་འཐོར་ཏེ་བདུད་རྩིའི་མཆོད་པ་དང་དེའི་ཟེར་མདངས་ལས་འདོད་ཡོན་ལྷ་མོས་ནམ་མཁའ་གང་བས་མཆོད་པས་མཉེས་པར་བསམས་ལ།   ཐོག་མར་
ལྷ་དེའི་བརྒྱུད་པའི་བླ་མ་རྣམས་མཆོད་དེ།   དང་པོར།   སངས་རྒྱས་ཀུན་གྱི་ངོ་བོ་དཀྱིལ་འཁོར་ཀུན་གྱི་ཁྱབ་བདག་དྲིན་ཅན་རྩ་བའི་བླ་མ་ཆྒཻ་མོ་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱཿཧཱུྃ།   བཅོམ་ལྡན་འདས་རྡོ་
རྗེ་འཆང་ཆེན་པོ་སོགས་ནས་བླ་བརྒྱུད་རྒྱས་པ་དེ་བཞིན་སྦྱར་བའམ།   སྤྱིར་དྲིལ་ཏེ་བསྡུ་ན།   ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   བདེ་གཤེགས་

སྒྲུབ་པ་བཀའ་བརྒྱད་ཞི་བ་རྡོ་རྗེ་དབྱིངས།  ཁྲག་འཐུང་འབར་བ་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ།   བཅོམ་ལྡན་འདས་དཔལ་དུས་ཀྱི་འཁོར་ལོ།   འཁོར་ལོ་བདེ་མཆོག་
ཀྱེ་རྡོ་རྗེ།   གསང་བ་འདུས་པ།   རྡོ་རྗེ་འཇིགས་བྱེད་ལ་སོགས་པ་རྒྱུད་སྡེ་བཞི་དང་དྲུག་གིས་བསྡུས་པའི་ཡི་དམ་དཀྱིལ་འཁོར་གྱི་ལྷ་ཚོགས་མ་ལུས་པའི་ཞལ་དུ་ཨོཾ་ཨཱཿཧཱུྃ།   གནས་གསུམ་གྱི་དཔའ་
བོ་དང་མཁའ་འགྲོ་མ་ཐམས་ཅད་ཀྱི་ཞལ་དུ་ཨོཾ་ཨཱཿཧཱུྃ།   རྡོ་རྗེ་ཆོས་སྐྱོང་བའི་སྲུང་མ་དམ་ཅན་རྒྱ་མཚོའི་ཞལ་དུ་ཨོཾ་ཨཱཿཧཱུྃ།   གནས་བདག་གཞི་བདག་གྲོང་བདག་གཉུག་མར་གནས་པ་རྣམས་ཀྱི་
ཞལ་དུ་ཨོཾ་ཨཱཿཧཱུྃ།   མཁའ་ཁྱབ་ཀྱི་སེམས་ཅན་ཐམས་ཅད་དཔལ་ལྡན་རྡོ་རྗེ་སེམས་དཔའི་ངོ་བོར་རྣམ་པར་དག་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   ཞེས་བརྗོད་དེ་ཕུལ།   དེ་ནས་རང་གི་ལྕེ་དང་དཔྲལ་
མགྲིན་སྙིང་གར་བདུད་རྩི་རེག་པས་ལུས་ཀྱི་ལྷ་མཆོད་ཅིང་དངོས་གྲུབ་བླང་བར་བསམས་ལ།   ཨོཾ་ཨཱཿཧཱུྃ་ཞེས་བརྗོད།   ཡིག་ཆ་ལ་ལ་ལྟར་ན།   བླ་བརྒྱུད་ཀྱི་རྗེས་སུ་ལྷ་གང་ཡིན་སོ་སོའི་ཉེ་སྙིང་
སོགས་སྔགས་གང་ཡིན་ལན་གསུམ་བརྗོད་པས་ཡི་དམ་ལྷའི་དཀྱིལ་འཁོར་ལ་ཕུལ་ནས།   རང་གི་ལྕེ་དང་དཔྲལ་མགྲིན་སྙིང་གར་ཐིག་ལེ་བྱས་པས་ལུས་ཀྱི་ལྷ་མཆོད།   དེ་ནས་ཆོས་སྐྱོང་གོང་འདོག་

གི་སྔགས་སམ་མཚན་ནས་བརྗོད་དེ་དབུལ།   དེ་རྗེས་འཇིག་རྟེན་པ་དང་བཅས་པ་མཆོད་པར་བྱ་ཞེས་གསུངས།   དེ་ནས་རྡོ་རྗེ་དྲིལ་བུ་ཐོགས་ནས་ལྷ་རྣམས་ཀྱི་བསྟོད་པ་བྱ།  དེ་རྗེས་སུ་
གཏོར་མ་གོང་ལྟར་བྱིན་གྱིས་བརླབས་ནས་ཡི་དམ་དང་ཆོས་སྐྱོང་དང་འབྱུང་པོ་རྣམས་ལ་མཆོད།   དེ་ནས་ཚོགས་ནང་མཆོད་ལྟར་བྱིན་རླབས་བྱས་ནས།   སློབ་མས་བཏེག་སྟེ་བླ་མས་བླངས་ལ་ཞུ་བ་དང་
ལན་གྱི་ཚིགས་བཅད་བརྗོད།   ཚོགས་ཀྱི་ཕུད་བཅད་དེ་མཆོད་གྲལ་དུ་བཞག་ནས་དཀྱིལ་འཁོར་གྱི་ལྷ་དང་བཀའ་ཉན་ཆོས་སྐྱོང་བའི་སྲུང་མ་ཡེ་ཤེས་དང་འཇིག་རྟེན་པའི་བར་དུ་མཆོད་ནས།   ཧོཿ   བདག་
ལུས་རྡོ་རྗེ་གསུམ་གྱི་རང་བཞིན་གྱི།  །དཀྱིལ་འཁོར་ལྷ་ཚོགས་རྒྱལ་བ་རྒྱ་མཚོའི་ཚོགས།  །བདེ་ཆེན་བདུད་རྩི་ཚོགས་ཀྱི་འཁོར་ལོ་ཡིས།  །བདེ་མཆོག་མཉམ་པ་ཉིད་དུ་དགྱེས་གྱུར་ཅིག   །མ་ཧཱ་སུ་ཁ་ཨ་
ལ་ལ་ཧོཿ ཞེས་བརྗོད་དེ།   ཚོགས་རྫས་རྣམས་གཙང་དམེ་མེད་པར་རོལ་ཞིང་།   ལུས་ནང་གི་བླ་མ་ཡི་དམ་མཁའ་འགྲོ་རྣམས་མཆོད་ཅིང་ནང་གི་སྦྱིན་སྲེག་གི་ཚུལ་དུ་རོལ།   ལྷག་མ་རྣམས་བསྡུས་ཁ་ཕྲུས་བཏབ།   ལ།   
ཨོཾ་ཨཱཿཧཱུྃ་གིས་བདུད་རྩིར་བྱིན་གྱིས་བརླབས།   ཨོཾ་ཨུ་ཏ་བ་ལིཾ་ཏ་བྷཀྵ་སི་སྭཱ་ཧཱ།   ཞེས་པའི་ལྷག་མ་ལ་དབང་བའི་འབྱུང་པོ་རྣམས་ལ་བྱིན།   སྤྲོ་ན་རྡོ་རྗེའི་གླུ་དང་བཀྲ་ཤིས་ཀྱི་ཚིགས་བཅད་

བརྗོད།   མཁའ་ཁྱབ་རྒྱལ་བའི་དཀྱིལ་འཁོར་དུ།  །ཚོགས་ཀྱི་མཆོད་པ་ཕུལ་བ་ཡིས།  །བདག་གཞན་འགྲོ་བ་མ་ལུས་པ།  །དཀྱིལ་འཁོར་གཅིག་ཏུ་འགྲུབ་པར་ཤོག   །ཅེས་སོགས་སྨོན་བདེ་མཆོག་ལས།   ལྷ་མོ་ཚད་མ་སོགས་དང་།   སེམས་ཅན་ཐམས་ཅད་བདེ་གྱུར་ཅིག་སོགས།   ལམ་གང་འདོད་
ལེགས་པར་བཏབ།   མདུན་བསྐྱེད་ལ་ནོང་བཤགས་བྱས་ནས་གཤེགས།   གཏོར་མ་ཕྱིར་དོར།   རང་གི་གནས་གསུམ་བསྲུང་ལ་ལས་ཀྱི་རྗེས་བསྡུ་བར་བྱའོ།  །
འདིར་ནང་མཆོད་གཏོར་མ་ཚོགས་གསུམ་སྟབས་གཅིག་བྱིན་རླབས་བྱས་ནས།   རང་གི་ཐུགས་ཀའི་འོད་ཟེར་གྱིས་ཡི་དམ་ལྷ་གང་འདོད་ཕྱོགས་བཅུའི་སངས་རྒྱས་
དང་བྱང་ཆུབ་སེམས་དཔའ་ཁྲོ་བོ་ཁྲོ་མོ་བཀའ་ཉན་ཆོས་སྐྱོང་བའི་ཚོགས་འཇིག་རྟེན་པའི་ལྷ་རྣམས་དང་བཅས་པ་སྤྱན་དྲངས།   དེ་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བདུད་རྩིའི་བཅུད་དྲངས་
ཏེ་གསོལ་བས་དགྱེས་པར་བསམས་ལ།   སྔགས་སོ་སོས་དབུལ།   ཨོཾ་ཨཱཿཧཱུྃ་གིས་ནང་མཆོད་ཕུལ།  ཡང་ན་ཚོགས་ཀྱི་བཟའ་བཏུང་འབའ་ཞིག་ནང་མཆོད་ལྟར་བྱིན་གྱིས་བརླབས་ནས།   རྩ་གསུམ་
ལ་ཨོཾ་ཨཱཿཧཱུྃ་གིས་ཕུལ་བས་ཆོག་སྟེ་བསྡུས་པའོ།  །འདིར་ནི་གསར་མའི་ལུགས་ཀྱི་ཚོགས་མཆོད་ཐམས་ཅད་ཀྱི་སྤྱི་འགྲོས་གཅིག་ཤེས་ཀུན་འགྲོལ་ཡིན་ནོ།  །རབ་ཚེས་མེ་རྟ་ཟླ་༨ཚེས་༢༥ལ་མི་ཕམ་པས་

བཀོད་པ་དགེ་ལེགས་སུ་གྱུར་ཅིག   །མངྒ་ལཾ།  ༈  །ཨོཾ་ཨཱཿཧཱུྃ།   ཕྱོགས་དུས་རྒྱལ་བ་ཀུན་གྱི་ཡེ་ཤེས་སྐུ།  །དཔལ་ལྡན་རྫོགས་པའི་སངས་རྒྱས་པདྨ་སྐྱེས།  །མ་ཧཱ་གུ་
རུ་བློ་ལྡན་མཆོག་སྲེད་རྩལ།  །འཇམ་དཔལ་རྡོ་རྗེ་རྣོན་པོའི་དཀྱིལ་འཁོར་ལྷ།  །མ་ལུས་མཆོག་གསུམ་རྩ་གསུམ་ཀུན་འདུས་པ།  །ཏིལ་གྱི་གོང་བུ་ཕྱེ་བ་བཞིན་བཞུགས་པའི།  །སྐྱབས་གནས་བསླུ་མེད་
མཆོག་གི་བདག་ཉིད་ལ།  །བདག་གཞན་སྒོ་གསུམ་དགེ་ཚོགས་ལོངས་སྤྱོད་བཅས།  །མ་ལུས་གཅིག་ཏུ་བློ་ཡིས་ཡོངས་བསྡོམས་ནས།  །བླ་མེད་གསང་བ་མཆོག་གི་མཆོད་པ་ནི།  །ཀུན་ཏུ་བཟང་པོའི་
རྣམ་རོལ་བདེ་བ་ཆེ།  །ཆོས་དབྱིངས་ཀུན་ཁྱབ་ཡེ་ཤེས་བདུད་རྩིའི་སྤྲིན།  །ཕྱི་ནང་གསང་བ་བླ་མེད་ཚོགས་མཆོད་ཉིད།  །མི་བཟད་རྒྱན་གྱི་འཁོར་ལོ་ཆེན་པོ་འདི།  །གུས་པས་འབུལ་ལོ་ཐུགས་རྗེས་
བཞེས་ནས་ཀྱང་།  །རྡོ་རྗེའི་ཐུགས་དམ་དགོངས་པས་བཟུང་དུ་གསོལ།  །བྱང་ཆུབ་བར་དུ་འབྲལ་མེད་རྗེས་འཛིན་ཅིང་།  །ཕྱི་ནང་གསང་བའི་བར་ཆད་དབྱིངས་སུ་སོལ།  །ཇི་ལྟར་བསམ་པ་ཡིད་བཞིན་འགྲུབ་
པ་དང་།  །མཆོག་དང་ཐུན་མོང་དངོས་གྲུབ་ཆར་ལྟར་ཕོབ།  །མཁའ་ཁྱབ་འགྲོ་བ་ཀུན་གྱི་ཕན་བདེའི་གཏེར།  །འཇམ་དཔལ་སྒྱུ་འཕྲུལ་དྲྭ་བའི་ཡེ་ཤེས་སྐུར།  །འདུ་འབྲལ་མེད་པར་མངོན་པར་བྱང་ཆུབ་ནས།  །

དོན་གཉིས་ལྷུན་གྱིས་འགྲུབ་པར་མཛད་དུ་གསོལ།  །ཅེས་ཤློ་ཀ་བཟང་པོའི་གྲངས་ཟབ།  ༈  །མདུན་གྱི་མཆོད་པ་རྣམས་ལ་ནང་མཆོད་བྲན་  བཅས་གཤམ་མདོར་བསྡུས་བརྗོད།   ལ།   ཡང་།  སྭ་བྷཱ་ཝས་སྦྱང་།   སྟོང་པའི་ངང་ལས་
གནས་ཁང་དུར་ཁྲོད་དྲག་པོའི་གཞལ་ཡས་ཁང་གི་དབུས་སུ་དམ་ཉམས་དགྲ་བགེགས་བསྒྲལ་བ་ལས་བྱུང་བའི་ཁྲག་གི་མཆོད་ཡོན།   དབང་ལྔའི་མེ་ཏོག  །ཚིལ་ཆེན་གྱི་
བདུག་པ།   ཞུན་ཆེན་གྱི་མར་མེ།  མཁྲིས་པའི་དྲི་ཆབ།   ཤ་རུས་ཀྱི་ཞལ་ཟས།   རྐང་གླིང་གི་ཐོད་ལྔ།   རྒྱུ་རློན་གྱི་ལྡ་ལྡི།   ཀེང་རུས་ཀྱི་རྒྱན་ཕྲེང་ལ་སོགས་པ་དུར་ཁྲོད་དྲག་པོའི་མཆོད་རྫས་རབ་འབྱམས་
ཀྱིས་ནམ་མཁའི་ཁམས་གང་བར་གྱུར།   ཨོཾ་བཛྲ་ཨརྒྷཾ་ཨཱཿཧཱུྃ་སོགས།   ཤབྡའི་བར།   འདས་གཏོར་དྲུག་ཅུ།   ལས་གཤིན་གཏོར་མ་གསུམ་ལ་དམིགས་ཏེ།   སྟོང་པའི་ངང་ལས་རླུང་མེ་ཐོད་པའི་སྒྱེད་
པུ་གསུམ་གྱི་སྟེང་དུ་ཀ་པཱ་ལའི་སྣོད་ཡངས་ཤིང་རྒྱ་ཆེ་བར་ཤ་ལྔ་དང་བདུད་རྩི་ལྔ་དང་བཅས་པ་གནས་པ།   རླུང་གཡོས།   མེ་སྤར།   ཐོད་པའི་བདུད་རྩི་ཞུ་ཞིང་ཁོལ་བའི་སྟེང་དུ་རིགས་ལྔ་ཡབ་ཡུམ་སྦྱོར་བའི་
བདེ་བའི་སྒྲས་སངས་རྒྱས་བྱང་སེམས་ཐམས་ཅད་བཀུག་སྟེ་ཞལ་དུ་ཞུགས།   ཡབ་ཡུམ་ཐམས་ཅད་རྗེས་ཆགས་ཀྱི་མེས་བདེ་བ་ཆེན་པོར་ཞུ་བ་ཐོད་པའི་བདུད་རྩི་དང་རོ་གཅིག་ཏུ་གྱུར་པ་ཡེ་ཤེས་ཀྱི་བདུད་

རྩིའི་རྒྱ་མཚོ་ཆེན་པོར་གྱུར།   ཨོཾ་ཨཱཿཧཱུྃ་ཧ་ཧོ་ཧྲཱིཿས་ལན་གསུམ་གྱིས་བྱིན་རླབས་བྱའོ།  །དེ་ནས་མདུན་གྱི་མཎྜལ་གྱི་སྟེང་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་ཆེན་པོ་ཞལ་
དགུ།   ཕྱག་སོ་བཞི།   ཞབས་བཅུ་དྲུག་པ།   རྒྱན་ཆ་ལུགས་ཐམས་ཅད་ཡོངས་སུ་རྫོགས་པར་གསལ་བའི་གནས་གསུམ་འབྲུ་གསུམ་ལས་འོད་འཕྲོས་པས་རང་བཞིན་གྱི་གནས་ནས་ཡེ་ཤེས་པ་སྤྱན་དྲངས་
ཏེ་ཐིམ།   དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བས་སྐུ་གསུང་ཐུགས་ཡོན་ཏན་ཕྲིན་ལས་ཀྱི་ནུས་པ་ཡོངས་སུ་རྫོགས་པའི་བདག་ཉིད་དུ་གྱུར།   དེའི་ཐུགས་ཀ་ནས་འོད་ཟེར་འཕྲོས་པས་
ཕྱོགས་སྐྱོང་སྤྱན་དྲངས་གཞུང་ལྟར།   སླར་ཡང་ཐུགས་ཀའི་འོད་ཀྱིས་ལྷོ་ཕྱོགས་རིམ་པ་བདུན་གྱི་ས་འོག་ནས་འཆི་བདག་ལས་ཀྱི་གཤིན་རྗེ་ནག་པོ་མ་ཧེའི་གདོང་ཅན་ཐོད་དབྱུག་དང་ཞགས་པ་འཛིན་པ།   
དུར་ཁྲོད་ཀྱི་རྒྱན་ཆས་ཅན་མ་ཧེའི་གདན་ལ་གནས་པ་འཁོར་གཤིན་རྗེའི་ཚོགས་དང་བཅས་པ་སྐད་ཅིག་གིས་སྤྱན་དྲངས་ཏེ་འཁོད་པར་གྱུར།   གསེར་སྐྱེམས་མཆོད།  །ཧཱུྃ འཇིགས་མཛད་ཡ་མཱནྟ་ཀའི་ལྷ་
ཚོགས་རྣམས།  །སྔོན་གྱི་ཐུགས་དམ་ཆེན་པོ་ཇི་བཞིན་དུ།  །བདག་ཅག་བྱང་ཆུབ་སྒྲུབ་པའི་རྣལ་འབྱོར་ལ།  །སྡང་ཞིང་གདུག་པའི་སེམས་འཆང་དགྲ་དང་བགེགས།  །སྐད་ཅིག་ཉིད་ལ་གནས་འདིར་

དགུག་པ་དང་།  །མངོན་སྤྱོད་དྲག་པོས་བསྒྲལ་བའི་ལས་མཛོད་ཅིག   །ཅེས་བྱས་ལ།   ཞབས་འོག་གི་གདོང་ཅན་རྣམས་སོགས་སྤྲུལ་པའི་ཕོ་ཉའི་ཚོགས་ཀྱིས་བཀུག་ལ།  གཏོར་མ་གསུམ་པོ་ལ་
ཐིམ་པར་བསམ།   དགུག་པ་སྔགས་བཅས་ཅི་རིགས་བྱ།   དེ་ལྟར་ལྷ་ཚོགས་རྣམས་ཀྱི་སྐུ་ལས་སྤྲོས་པའི་ཁྲོ་བོ་ཁྲོ་མོ་ཕོ་ཉ་མཚོན་ཆའི་ཚོགས་ཀྱིས་དགྲ་བགེགས་དུམ་བུར་གཏུབས་པར་བསམས་ལ།  
ཡ་མ་སོ་གཉིས་ཤམ་དགྲ་བགེགས་བྱད་མ་ཐམས་ཅད་མཱ་ར་ཡ་རྦད།   ཅེས་ཅི་རིགས་བརྗོད་ལ་བསྒྲལ།   དགྲ་བགེགས་བསྒྲལ་བ་ལས་བྱུང་བའི་དྲག་པོའི་མཆོད་རྫས་བསམ་གྱིས་མི་ཁྱབ་པ་དང་།   ཤ་
ཡི་རི་བོ།   ཁྲག་གི་རྒྱ་མཚོ།   རུས་པའི་གྲམ་ཁྲོད་ཆེན་པོའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར།  ཨོཾ་ཨཱཿཧཱུྃ་གིས་བྱིན་བརླབ།   གཙོ་བོའི་ལྗགས་སོགས།   གཙོ་བོར་འབུལ།   
གཏུམ་ཆེན་མཐར་ཕྲིན་བཅོལ་བྱ།   ཕྱོགས་སྐྱོང་གཞུང་ལྟར།   ལས་གཤིན་གྱི་ལྗགས་རྡོ་རྗེའི་སོགས།   ཨོཾ་ཀཱ་ལ་རཱུ་པ་སརྦ་བིགྡྷཾ་སོགས།   ཧཱུྃ།   འཆི་བདག་ནག་པོའི་སོགས་སྒྲུབ་ཐབས་ལྟར།   དེ་
ནས་ཐུན་མོང་དུ་གཏོར་མ་ཁ་གསོས་ཏེ།   ཨོཾ་ཤྲཱི་ཤྲཱི་བཛྲ་བྷེ་ར་ཝ་ས་པ་རི་ཝཱ་ར་སརྦ་བིགྡྷཾ་ཤ་ཏྲཱུཾ་མཱ་ར་ཡ།   ཨི་དཾ་བ་ལིཾ་ཏ་སོགས་སྒྲུབ་ཐབས་ལྟར་དང་།  །ཧཱུྃ དགྲ་བགེགས་བྱད་མ་རྣམས་ནི་སོགས་

གཞུང་ལྟར་བྱའོ།  ༈  །སྟོང་པའི་ངང་ལས་རླུང་མེ་ཐོད་པའི་སྒྱེད་པུ་གསུམ་གྱི་སྟེང་དུ་ཀ་པཱ་ལའི་སྣོད་དུ་ཚོགས་རྫས་ཚོགས་རྫས་ཞེས་བཞག་ན་བདུད་རྩི་ལག་མཆོད་བསྡུས་པ་འདིས་ཆོག གཏོར་མ་ཞེས་བསྒྱུར་ན་གཏོར་མ་འབུལ་བ་ཐམས་ཅད་ལ་འདིས་ཆོག དམིགས་བསལ་ཡི་དམ་ཆོས་སྐྱོང་གང་འདོད་ཀྱི་མཚན་གཞུག་པས་ཆོག་གོ། མཆན།   ཞེས་བྱིན་གྱིས་བརླབས་ནས།  ཤ་ལྔ་དང་བདུད་རྩི་ལྔ་ཞུ་ཞིང་ཁོལ་བ་ཉིད་ཡོངས་སུ་
དག་ཅིང་ཁ་དོག་དྲི་རོ་ནུས་བཅུད་ཕུན་སུམ་ཚོགས་པ་ཟག་མེད་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར།   ཨོཾ་ཨཱཿཧཱུྃ་ཧོཿ ཚོགས་ཞིང་རྣམས་མདུན་གྱི་ནམ་མཁར་བཛྲ་ས་མཱ་ཛཿ 
ཞེས་སྤྱན་དྲངས་ལ།   འདོད་ཡོན་ལྷ་མོའི་ཚོགས་ཀྱིས་མཆོད་པར་བསམས་ལ།   ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།   བདེ་གཤེགས་སྒྲུབ་པ་
བཀའ་བརྒྱད་ཞི་བ་རྡོ་རྗེ་དབྱིངས།   ཁྲག་འཐུང་འབར་བ་ཆེན་པོ།   དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ།   བཅོམ་ལྡན་འདས་དཔལ་དུས་ཀྱི་འཁོར་ལོའི་དཀྱིལ་འཁོར༴  འཁོར་་་
ལོ་བདེ་མཆོག་ཀྱེ་རྡོ་རྗེ་གསང་བ་འདུས་པ་རྡོ་རྗེ་འཇིགས་བྱེད་ལ་སོགས་པའི་རྒྱུད་སྡེ་བཞི་དང་དྲུག་གིས་བསྡུས་པའི་ཡི་དམ་ལྷ་ཚོགས་མ་ལུས་པའི་དཀྱིལ་འཁོར༴  གནས་གསུམ་གྱི་དཔའ་བོ་

མཁའ་འགྲོ་མ་ཐམས་ཅད་ཀྱི་ཞལ་དུ༴  བཀའ་སྲུང་དམ་ཅན་རྒྱ་མཚོའི་ཞལ་དུ༴  མཁའ་ཁྱབ་ཀྱི་སེམས་ཅན་ཐམས་ཅད་དཔལ་ལྡན་རྡོ་རྗེ་སེམས་དཔའི་ངོ་བོར་དག་པ་རྣམས་ཀྱི་ཞལ་དུ་ཨོཾ་ཨཱཿ
ཧཱུྃ།  ཞེས་མཆོད་ནས།   བདག་ལུས་རྡོ་རྗེ་གསུམ་གྱི་རང་བཞིན་གྱི།  །དཀྱིལ་འཁོར་ལྷ་ཚོགས་རྒྱལ་བ་རྒྱ་མཚོའི་ཚོགས།  །བདེ་ཆེན་བདུད་རྩིའི་ཚོགས་ཀྱི་འཁོར་ལོ་ཡིས།  །བདེ་མཆོག་མཉམ་
པ་ཉིད་དུ་དགྱེས་གྱུར་ཅིག   །མ་ཧཱ་སུ་ཁ་ཨ་ལ་ལ་ཧོཿ ཞེས་བརྗོད་ཅིང་བསམས་ལ་རོལ།   ལྷག་མ་ཨོཾ་ཨཱཿཧཱུྃ་ཨུ་ཊ་བ་ལིཾ་ཏ་ཁཱ་ཧེས་བསྔོ།   མཁའ་ཁྱབ་རྒྱལ་བའི་དཀྱིལ་འཁོར་དུ།  །ཚོགས་
ཀྱི༴ བདག་གཞན༴ དཀྱིལ་འཁོར་གཅིག་ཏུ་འགྲུབ་པར་ཤོག   །རྩ་བརྒྱུད་བླ་མའི་བྱིན་རླབས་སོགས་བརྗོད་དོ།  །ཚོགས་འཁོར་བསྡུས་པ་འདི་དུས་དང་དུས་སུ་ཚོགས་ཀྱི་འཁོར་ལོ་ཆགས་མེད་དགོས་
ཤིང་།   མང་པོ་མི་ནུས་པའི་དོན་དུ་གསར་རྙིང་གང་གིའང་ཚོགས་མཆོད་མདོར་བསྡུས་ཀྱི་གོ་ཆོད་པ་ཡིན་ནོ།  །མེ་རྟ་ཟླ་༨ཚེས་༢༥ལ་མི་ཕམ་པས་སོ།  ༈  །ཚོགས་བསྡུས་ནི།   ཧྲཱིཿ རྩ་གསུམ་
ལྷ་ཚོགས་ཚོགས་ལ་སྤྱན་འདྲེན་གཤེགས།  །ཕྱི་ནང་གསང་བའི་ཚོགས་ཀྱི་མཆོད་པ་འབུལ།  །ཉམས་ཆག་འགལ་འཁྲུལ་ཐམས་ཅད་མཐོལ་ཞིང་བཤགས།  །མི་མཐུན་བར་ཆད་དགྲ་བགེགས་

ཐམས་ཅད་བསྒྲལ།  །ཤ་ཁྲག་རུས་གསུམ་ཡེ་ཤེས་བདུད་རྩིར་བཞེས།  །ཐུགས་དམ་གཉན་པོ་ཆོས་ཀྱི་དབྱིངས་སུ་བསྐང་།  །འགྱུར་མེད་བདེ་བ་ཆེན་པོའི་དངོས་གྲུབ་སྩོལ།  །བཛྲ་
ས་མ་ཡ་ཧོཿ ཞེས་པའང་མེ་ཕག་ཟླ་༨ཚེས་༢༦དྲང་སྲོང་དྲི་མེད་ཀྱི་རྣལ་འབྱོར་ལ་གནས་པའི་ཐུན་གསེང་དུ་མི་ཕམ་པའི་ཁ་ནས་བརྡོལ་བའོ།  ༈  །ཉེར་མཁོ་སྣ་ཚོགས་འདོན་ཆ་བཞུགས།   སྔགས་
བཟླས་པ་ལྷ་ལ་འབུལ་བ་ནི།  དུས་དེར་རིག་སྔགས་ཀྱི་གྲངས་ཅི་ཙམ་བཟླས་པ་བློས་བཟུང་ནས།   ཧོཿ བདག་གིས་དུས་འདིར་བཟླས་བརྗོད་གང་བགྱིས་རྣམས།  །ལྷ་མཆོག་ཁྱེད་ལ་འབུལ་ལོ་ཐུགས་རྗེས་
བཞེས།  །དངོས་གྲུབ་འཛད་མེད་གཏེར་དུ་བྱིན་བརླབས་ནས།  །དོན་གཉིས་ལྷུན་གྲུབ་གང་འདོད་དཔལ་སྩོལ་ཅིག   །རུ་ལུ་སོགས་བཟླ་རྒྱུའི་སྔགས་གང་ཡིན་ཚར་གཅིག་བཟླ་ཞིང་སེམས་རྩེ་གཅིག་པས་
དེ་ལྟར་སྨོན་པར་བྱའོ།  །ཤིང་འབྲུག་ཟླ་༡༡ཚེས་༦རྒྱ་བྲག་ཏུ་དྷཱིས་སོ།  ༈  །ཧཱུྃ།  བསྙེན་ཅིང་སྒྲུབ་པའི་དཀྱིལ་འཁོར་ལྷ་ཚོགས་རྣམས།  །ཐུགས་རྗེ་ནུས་པ་མཐུ་དང་དཔུང་བསྐྱེད་ལ།  །འོད་ཟེར་ཕོ་ཉ་ཕྱག་
མཚན་འཕྲོ་འདུ་ཡིས།  །བདག་གི་དམིགས་བྱའི་བླ་ཚེ་ཉམས་འཁྱར་འཕྲོག་པ་དང་།  །འཁོར་འདས་བརྟན་གཡོའི་ཚེ་བཅུད་དྭངས་མ་ཀུན།  །འོད་ཟེར་ཐིག་ལེ་ཡིག་འབྲུའི་རྣམ་པར་བཀུག   །བདག་ལ་

དམིགས་བྱར།   བསྟིམ་པས་བཀྲག་མདངས་གཟི་བརྗིད་རྒྱས།  །འཆི་མེད་རྡོ་རྗེའི་ཚེ་མཆོག་འགྲུབ་པར་མཛོད།  །རྩ་སྔགས་གང་ཡིན་དང་།   བཛྲ་ཨཱ་ཡུཿཥེ་ཧཱུྃ་ཛཿ ཚེ་བྷྲཱུྃཿ གཡུ་བྷྲཱུྃཿ གཡུ་ཚེ་ཨ་བ་ན་ཡ་བྷྲཱུྃཿ ཞེས་
བརྗོད་དོ།  །མི་ཕམ་པས་སོ།  ༈  །ཚོགས་བསྡུས་ནི།   ཚོགས་རྫས་རྣམས་ཨོཾ་ཨཱཿཧཱུྃ་ཧོཿབྱིན་གྱིས་བརླབས་ལ།   རྩ་གསུམ་ལྷ་ཚོགས་ཚོགས་ལ་སྤྱན་འདྲེན་གཤེགས།  །ཕྱི་ནང་གསང་བ་
བདེ་ཆེན་ཚོགས་མཆོད་འབུལ།  །དམ་ཚིག་ཉམས་ཆགས་ཐམས་ཅད་མཐོལ་ལོ་བཤགས།  །གཉིས་འཛིན་དགྲ་བགེགས་ཆོས་ཀྱི་དབྱིངས་སུ་སྒྲོལ།  །མཉམ་ཉིད་བདེ་བ་ཆེན་པོར་ཐུགས་དམ་བསྐང་།  །
མཆོག་དང་ཐུན་མོང་དངོས་གྲུབ་སྩལ་དུ་གསོལ།  །ཞེས་པའང་ཚོགས་གྲངས་གསོག་པ་སོགས་ལ་མཁོ་བའི་ཚོགས་བསྡུས་འཇམ་དཔལ་རྡོ་རྗེས་སོ།  ༈  །ལྷ་དང་སྲུང་མ་གང་ཡིན་ལ་སྦྱར་ཆོག་པའི་
བསྐང་བ་ནི།   ཧཱུྃ།   སྣང་སྲིད་རྣམ་དག་ངང་ལས་རང་ཤར་བ།  །ཡིད་བཞིན་དགྱེས་དགུར་འཆར་བ་བསྐང་བའི་རྫས།  །ཕྱི་ནང་གསང་བའི་མཆོད་ཡོན་མ་ཚང་མེད།  །ཀུན་བཟང་བདེ་བ་ཆེན་པོའི་མཆོད་སྤྲིན་
འདིས།  །རྩ་གསུམ་དམ་ཅན་རྒྱ་མཚོའི་  དྲང་སྲོང་ཁྱབ་འཇུག་ཆེན་པོའི་སོགས་གང་འདོད་ཁ་བསྒྱུར་བྱ།   ཐུགས་དམ་བསྐང་།  །འཁོར་ཚོགས་སྤྲུལ་པར་བཅས་པའི་ཐུགས༴ ཐུགས་དམ་དགྱེས་བསྐང་ཉམས་ཆག་འགལ་

འཁྲུལ་བཤགས།  །མཆོག་དང་ཐུན་མོང་དངོས་གྲུབ་སྩལ་དུ་གསོལ།  །བསྐང་བའི་རྒྱལ་པོ་རྡོ་རྗེའི་ཚིག་བརྒྱད་པ།  །སོ་སོར་ཁ་བསྒྱུར་བཅས་ཏེ་ཐུགས་དམ་བསྐང་།  །ས་མ་ཡ།   མེ་སྤྲེལ་ཟླ་༡༡ཚེས་༣ལ་
དྷཱིས་སོ།  ༈  །བཤགས་པ་ནི།   ཧཱུྃ།   རྩ་གསུམ་སྲུང་མ་  དམ་ཅན་རྒྱ་མཚོའམ་ནོར་བུ་དགྲ་འདུལ་ལ་སོགས་གང་འདོད་ཁ་བསྒྱུར།   གསན་ཅིང་  དགོངས་སུ་གསོལ།  །མ་རིག་བདག་ཅག་ལུས་དང་ངག་སེམས་ཀྱིས།  །བག་མེད་ཚུལ་གྱིས་དམ་ལས་འགལ་གྱུར་ཏེ།  །ལྷ་མཆོག་སྐྱེས་མཆོག་ཁྱེད་
ཀྱི་སོགས་ཁ་བསྒྱུར།   རྣམས་ཀྱི་ཐུགས་དང་ཅི་འགལ་བ།  །སྙིང་ནས་འགྱོད་པ་དྲག་པོས་མཐོལ་ལོ་བཤགས།  །སྒྲིབ་མེད་ཚངས་པ་མཆོག་གི་དངོས་གྲུབ་སྩོལ།  །བཤགས་པའི་རྒྱལ་པོ་རྡོ་རྗེའི་ཚིག་དྲུག་པ།  །སོ་སོར་ཁ་བསྒྱུར་བཅས་ཏེ་ཉམས་ཆག་སྦྱང་།  །ས་མ་ཡ།   མེ་སྤྲེལ་ཟླ་༡༡ཚེས་༣ལ་འཇམ་དཔལ་རྡོ་རྗེས་སོ།  ༈  །ཡི་དམ་རྩ་གསུམ་གང་ལའང་སྦྱར་ཆོག་
པའི་མེ་མཆོད་ནི།   དུས་སུ་མེ་སྤར་ལ།   ཟས་སྣ་དར་སྣ་རིན་ཆེན་སོགས་གང་ཡང་རུང་བའི་དངོས་པོའི་རྫས།   ཨོཾ་ཨཱཿཧཱུྃ་ཧོཿ  ངོ་བོ་བདེ་སྟོང་ཡེ་ཤེས་ཆེན་པོ་ལ།  །རྣམ་པ་སྲིད་ཞིའི་འབྱོར་པ་མ་ཚང་མེད།  །ཀུན་བཟང་བདེ་
ཆེན་མཆོད་པའི་སྤྲིན་ཕུང་གིས།  །ཆོས་དབྱིངས་ནམ་མཁའི་ཁམས་ཀུན་ཁྱབ་པར་གྱུར།  །ཅེས་བརྗོད་ཅིང་བསམ།   མེ་ལ།   ཨོཾ་རྃཿ མེ་ནི་རང་བཞིན་ལྷུན་གྲུབ་པར།  །མེ་ཡི་ལྷ་ཡི་ངོ་བོ་ཉིད།  །

གོས་དཀར་ཡུམ་གྱི་རང་བཞིན་དུ།  །རྣམ་དག་ཡེ་ཤེས་མེ་ལྕེ་ནི།  །ཀུན་ཏུ་འབར་ཞིང་འཁྱིལ་པའི་ཀློང་།  །རྩ་བ་གསུམ་གྱི་མཁའ་འགྲོ་སྡེ་ལྔ་སོགས་གང་འདོད་ཁ་བསྒྱུར།   ལྷ་ཚོགས་རྣམས།  །མ་འདྲེས་ཡོངས་རྫོགས་ཆུ་ཟླའི་གར།  །ཏིལ་གྱི་གོང་བུ་
བཞིན་དུ་བཞུགས།  །གདོད་ནས་དམ་ཡེ་གཉིས་མེད་པའི།  །རྡོ་རྗེའི་དབང་པོའི་གྲོང་ཁྱེར་དུ།  །འདོད་ཡོན་དྲུག་ལྡན་མཆོད་པའི་སྤྲིན།  །ཀུན་བཟང་བདེ་ཆེན་གཏེར་
དུ་འབུལ།  །དགྱེས་ཤིང་ཐུགས་དམ་བསྐངས་གྱུར་ནས།  །བདག་གི་ཡིད་ལ་གང་འདོད་པའི།  །མཆོག་དང་ཐུན་མོང་དངོས་གྲུབ་ཀུན།  །མྱུར་དུ་འགྲུབ་པར་མཛད་དུ་གསོལ།  །ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་དྷཱ་ཀི་ནི་
དྷརྨ་པཱ་ལ་གང་མོས་ཀྱི་རྩ་སྔགས་ལ་ཁ་བསྒྱུར་ཆོག་གོ། མ་ཧཱ་པཱུ་ཛ་ཁཱ་ཧི་ཁཱ་ཧི།   སརྦ་སིདྡྷི་ཕཱ་ལ་ཧཱུྃ།   ཞེས་ཅི་རིགས་འབུལ་མཐར་མི་དམིགས་འོད་གསལ་གྱི་དབྱིངས་སུ་བཞག་ལ་དགེ་བསྔོ་ཤིས་བརྗོད་བྱའོ།  །གསེར་འཕྱངས་ཟླ་༣ཚེས་༤ལ་མི་ཕམ་པས་སོ།  ༈  །
བསང་བསྡུས་ནི།   ཧོཿ བསང་མཆོད་ཀུན་བཟང་མཆོད་པའི་སྤྲིན་ཆེན་པོས།  །བླ་མ་ཡི་དམ་སངས་རྒྱས་བྱང་སེམས་བསང་།  །དཔའ་བོ་མཁའ་འགྲོ་ཆོས་སྐྱོང་ནོར་ལྷ་བསང་།  །དགྲ་བླ་ཝེར་མ་གནས་གཞི་
གཏེར་བདག་བསང་།  །འགོ་བའི་ལྷ་མགོན་གཉན་པོ་ཐམས་ཅད་བསང་།  །ཚིག་རྐང་འདི་ལྷ་གང་འདོད་ཁ་བསྒྱུར་ཀྱང་ཆོག ཕྱི་སྣོད་ནང་བཅུད་དག་པ་ཆེན་པོར་བསང་།  །འདོད་ཡོན་མི་ཟད་ནམ་མཁའ་མཛོད་

ཀྱིས་མཆོད།  །གེགས་ཞི་བསམ་དོན་ལྷུན་གྲུབ་བཀྲ་ཤིས་ཤོག   །ཨོཾ་ཨཱཿཧཱུྃ་ཞེས་བཟླ།   ཤིང་སྦྲུལ་ཟླ་༧ཚེས་༤ལ་ཁྲ་འགུའི་རི་ཁྲོད་དུ་མི་ཕམ་པས་བཀོད་པ་དགེའོ།  ༈  །ཧཱུྃ།  
སྣང་སྟོང་རྣམ་དག་བདུད་རྩིའི་བསང་མཆོད་འདིས།  །རྣམ་རྟོག་ལས་བྱུང་གྲིབ་དང་མི་གཙང་ཀུན།  །དག་གསལ་རྙོགས་མེད་ཆོས་སྐུ་ཆེན་པོའི་ངང་།  །བསང་ངོ་ཀུན་བཟང་སྒྲིབ་མེད་ཀློང་དུ་ཨཱཿ མནོལ་
བསང་བསྡུས་པ་ཤིང་འབྲུག་ཟླ་༡༡ཚེས་༦ལ་དྷཱིས་སོ།  ༈  །ཧཱུྃ།   མཆོག་གསུམ་རྩ་གསུམ་སྔགས་དང་ཕྱག་རྒྱའི་མཐུས།  །བརྟན་གཡོ་སྲིད་ཞིའི་ཕྱྭ་གཡང་དགེ་མཚན་ཀུན།  །འདིར་ཁུག་འདིར་བསྡུས་
འཕེལ་རྒྱས་མི་ནུབ་པར།  །བདེ་སྐྱིད་བཀྲ་ཤིས་ལེགས་ཚོགས་དཔལ་འབར་ཤོག   །ཤིང་འབྲུག་ཟླ་༡༡ཚེས་༦ལ་དྷཱིས་སོ།  ༈  །རྣལ་འབྱོར་རྒྱུན་གླུད་བསྔོ་བ་ཁྱེར་བདེ་ནི།  །གླུད་དང་གསུར་སོགས་གང་ཡང་རུང་།  །
འབྲུ་གསུམ་སཾ་བྷར་མཚན་བཞིས་བརླབ།  །ཧོཿ གླུད་གཏོར་གསུར་མཆོད་སོགས།   འདོད་ཡོན་ཀུན་ལྡན་འདི།  །ཕྱོགས་འདིར་སྲིད་འདིར་གནས་ཤིང་རྒྱུ་བ་ཡིས།  །རེ་ཞིང་ཆགས་དང་གནོད་ཅིང་འཚེ།  །སྣ་ཚོགས་གཟུགས་ཅན་ཡོངས་
འཚོལ་སེམས།  །འབྱུང་པོའི་རིགས་སུ་གྱུར་རྣམས་ལ།  །བསྔོའོ་དགའ་མགུ་ཡི་རངས་ཚིམས།  །འགལ་རྐྱེན་སྡུག་བསྔལ་འཁྲུལ་སྣང་ཀུན།  །བདེ་ཆེན་ཀློང་དུ་གྲོལ་གྱུར་

ཅིག   །ཁྱེར་ཅིག་ཁྱེར་ཅིག་སྟོབས་ལྡན་རྣམས།  །སྲེད་དང་ཆགས་དང་ཞེན་པ་དང་།  །དྲན་དང་གཟུང་དང་བསམ་དང་རེག   །གློད་དང་ཞི་དང་གྲོལ་བར་མཛོད།  །ཨ་ཨཱཿཞེས་བརྗོད་ཐབས་འདི་ཡིས།  །
འཆི་བ་བསླུ་ཞིང་ན་བ་སེལ།  །རྒུད་པ་གསོ་ཞིང་ཆོ་འཕྲུལ་ཞི།  །རྐྱེན་ངན་བཟློག་ཅིང་བསམ་པ་འགྲུབ།  །ས་མ་ཡ།   ཤིང་འབྲུག་ཟླ་༡༡ཚེས་༦ལ་དྷཱིས་སྤེལ་བ་མངྒ་ལཾ།  ༈  །མདོས་བསྔོ་ནི།   ཨོཾ།   ཕྱི་སྣོད་
འཇིག་རྟེན་མདོས་ཁང་དུ།  །ཨཱཿ ནང་བཅུད་སེམས་ཅན་མདོས་སུ་བཤམས།  །ཧཱུྃ།   སྣང་སྲིད་འདོད་དགུའི་སྤྲིན་ཕུང་འཕྲོ།  །ཧོཿ འཁོར་འདས་མཉམ་པ་ཆེན་པོར་བསྐང་།  །མདོས་གང་ལ་ཡང་
དེའི་གཞུང་བསྲངས་ལ་འདིའི་དོན་ལ་དམིགས་བཞིན་རྫས་ཁ་སབ་ལ་འདི་ཉིད་གྲངས་བསགས་པས་མདོས་ཀྱི་གྲངས་ཚང་བ་སོགས་དོན་ཆེའོ།  །ཤིང་ལུག་ཟླ་༦ཚེས་༤ལ་དྷཱིས་སོ།  ༈  །ན་མོ་མཉྫུ་
ཤྲཱི་ཡེ།   ཀླུང་ཏཱ་ཞེས་པ་རྒྱ་ནག་སྐད་དེ་སྟོབས་པོ་ཤུགས་ལ་འཇུག དེ་བོད་དུ་སྲོག་ལུས་དབང་ང་གིས་ཟླས་དབྱེ་བའི་ང་རྟ་ལ་ཀླུང་ཞེས་བསྒྱུར།   གསང་བའི་བརྡ་གཏེར་མ་རྣམས་ལས་ང་རྟ་ཞེས་
ང་ཤུགས་སྟོབས་ཀྱི་བྱེད་པ་ཅན་གཡོ་བར་བྱེད་པ་དང་།   རྟ་ནི་བཞོན་པའི་དོན་ཏེ་གང་འདོད་གནས་སུ་སླེབ་པའི་དོན་གྱིས་བཏགས་ཏེ།   མ་དག་པའི་སྐབས་སུ་སྒོ་ལྔའི་རྣམ་ཤེས།   དག་པའི་ཚེ་ན་

བྱ་གྲུབ་ཡེ་ཤེས།   ངོ་བོ་ནི་འཁོར་བའི་དུས་ན་ལས་ང་གི་བྱེད་རྩོལ་དང་།  དག་པའི་དུས་ན་ཡེ་ཤེས་ཀྱི་རླུང་གི་བྱེད་པས་བྱ་བྱེད་དང་ཕྲིན་ལས་ཐམས་ཅད་བྱེད་པས་ན།   ཆོས་དང་སྲིད་
ཀྱི་ལེགས་ཚོགས་གང་ལ་ཡང་ཐོགས་པ་མེད་པར་འགྲུབ་པའི་རྟེན་ནི་རླུང་རྟ་ཡིན་པས།   དེ་དར་བའི་དུས་སུ་གང་བརྩམས་ཐོགས་པ་མེད་པར་འགྲུབ་ཅིང་།   ཉེས་པ་བྱས་ཀྱང་ལེགས་པར་འགྱུར་བ་ལྟ་
བུ་དགེ་མཚན་དང་།   སྙན་པ་འཕེལ་བར་འགྱུར་བའི་ཕྱིར་རླུང་གི་སྟོབས་བསྐྱེད་པའི་རྟེན་འབྲེལ་ལ་འབད་པ་གལ་ཆེ།   དེ་ལ་དང་པོར་བསོད་ནམས་ཀྱི་རྒྱང་དཔུང་བསྐྱེད་པ་ནི་མཆོད་སྦྱིན་སྤྱི་དང་།   ཁྱད
་པར་རྟེན་གསུམ་ལ་སྙན་ཤལ།  མར་མེ།   ཆོས་སྐྱོང་དགྲ་བླ་གསོལ་པ།   བྱིས་པ་དང་ཡུལ་གྱི་འཕན་དར་ཅན་ལ་སྟོན་མོ་བྱས་ནས་ལ་ཉེ་ལེགས་པོ་བརྗོད་པ་སོགས་རྟེན་འབྲེལ་དགེ་མཚན་ཅི་རིགས་བྱ་
བ་དང་།   ལས་ལམ་རྒྱུག་པའི་རྟེན་འབྲེལ་གྱིས་ལམ་འཕྲང་བཅོས་པ་སོགས་བྱ།   ཁྱད་པར་གྱི་རྟེན་འབྲེལ་ནི་རླུང་རྟའི་བ་དན་འཛུགས་པ་ཡིན་ལ།   དེ་ལའང་མི་མཐུན་གཡུལ་ལས་རྒྱལ་བའི་བ་དན་
སོགས་འབྲི་ཚུལ་གྱི་རྣམ་གཞག་དུ་མ་ཡོད་ལ།   སྤྱིར་རང་རང་སོ་སོའི་ཀླུང་ཁམས་ཀྱི་རང་མ་གྲོགས་གསུམ་གྱི་ཁ་དོག་གཙོར་མདོག་སྣ་ལྔའི་གདན་གྱི་ཕྲེང་བ་ཇི་མང་ཚར་དུ་དངར་བ་རི་སྤོ་མཐོན་དུ་

བསྒྲོན་ལ་བྱིན་གྱིས་བརླབས་ནས་ཆོས་སྐྱོང་དགྲ་བླ་རྣམས་ལ་འབུལ་ཞིང་།   གང་བརྩམས་འགྲུབ་པའི་ཕྲིན་བཅོལ་བྱའོ།  །དེ་འདྲའི་བ་དན་ཐུན་མོང་ལ་རི་མོ་འབྲི་བ་སོགས་མེད་ཀྱང་ཆོག་ལ།   ནང་དུ་
རི་མོ་འབྲི་བའི་ཚེ་ན་རྗེ་གཡུ་ཐོག་པས་རྡོ་རྗེ་རྩེ་ལྔ་འབྲི་བར་གསུངས་པ་དང་།   གློ་བོ་ལོ་ཙཱ་བའི་བཞེད་པ་རི་ལ་ཉི་ཟླ་སྐར་གསུམ།   ཀླུང་དུ་ཉ་སྦལ་དུང་གསུམ།   མཁར་རྩེར་རྟགས་བརྒྱད་དང་ཁ་
བསྒྱུར་གྱི་འདོད་གསོལ་བྲི་བ་སོགས་བླ་མ་མཁས་གྲུབ་རྣམས་ཀྱིས་བཞེད་པ་དང་།   གཏེར་ཁ་ནས་བྱུང་བའི་རིགས་མི་འདྲ་བ་སྣ་ཚོགས་སྣང་ཡང་།   འདིར་དེ་དག་གི་དགོངས་བཞེད་བསྡུས་ཏེ་རླུང་
རྟའི་བ་དན་གྱི་རི་མོའི་བཀོད་པ་མདོ་བྱང་བྱས་པ་ལ།   དབུས་སུ་ཕྱི་ནང་གི་དག་པ་འགྲིགས་པ་རྣམ་བཅུ་དབང་ལྡན་གྱི་ཡིག་གཟུགས་ཆ་ཚང་ལྡན་པར་བཀོད་པས་སྣོད་བཅུད་ཀྱི་རྒུད་པ་སེལ་ཞིང་བཀྲ་
ཤིས་པར་བྱེད།   སྟེང་དུ་དེ་བཞིན་གཤེགས་པ་སངས་རྒྱས་པའི་ཚེ་མཛོད་སྤུ་ནས་འོད་ཟེར་བྱུང་བས་བདུད་ཀྱི་གནས་དཔའ་བཀོད་པའི་མཛོད་སྤུ་ནོར་བུའི་གཟུངས་འདིས་ཕས་རྒོལ་ཚར་གཅོད་ཅིང་
སྟོབས་བསྐྱེད་པར་བྱེད་པ་ཡིན་པས།   ཨོཾ་ཧེ་ཧེ་ཏིཥྛ་ཏིཥྛ་བྷནྡྷ་བྷནྡྷ་དྷཱ་ར་ཡ་དྷཱ་ར་ཡ་ནི་རུནྡྷ་ནི་རུནྡྷ་ཨུ་རྩྞ་མ་ཎི་ཡེ་སྭཱ་ཧཱ།   ཞེས་པ་འདི་དང་།   སྐུ་རྡོ་རྗེ་འཇམ་དཔལ་རིགས་དྲུག་ལས་བྱ་གྲུབ་ཡེ་ཤེས་དོན་

ཡོད་གྲུབ་པའི་ངོ་བོ་ཡེ་ཤེས་སྐུ་ཅན་གྱི་སྔགས།   ཨོཾ་མཉྫུ་ཤྲཱི་ཛྙཱ་ན་ཀཱ་ཡ་ན་མ།   ཞེས་པ་དང་།   སྤྱན་རས་གཟིགས་ཡིད་བཞིན་ནོར་བུའི་སྔགས།   ཨོཾ་པདྨ་ཙིནྟ་མ་ཎི་ཛྭ་ལ་ཧཱུྃ།   
ཞེས་པ་དང་།   ཕྱག་ན་རྡོ་རྗེའི་རིག་སྔགས་བཅོ་བརྒྱད་པ།   ཨོཾ་བཛྲ་ཙཎྚ་སརྦ་དུཥྚཱན་ཏ་ཀ་ཧ་ན་ད་ཧ་པ་ཙ་ཧཱུྃ་ཕཊཿ ཞེས་པ་འདི་གསུམ་འབྲི་སྟེ།   རིགས་གསུམ་མགོན་པོའི་སྔགས་འདི་དག་རེ་རེ་བཞིན་ཡང་
རང་རང་གི་མཐུ་སྟོབས་བསྐྱེད་པ་དང་ཇི་ཙམ་འགྲུབ་པ་དང་།   ཕྲིན་ལས་ཀྱི་སྟོབས་མཐུ་འཕེལ་ནས་ཕས་རྒོལ་འཇོམས་པར་བསྔགས་པས་འདི་རྣམས་བྲི།   གཞན་ཡང་གཙུག་ཏོར་གདུགས་དཀར་དང་།  
རྒྱལ་མཚན་རྩེ་མོའི་ཉེ་སྙིང་སོགས་ཀྱང་ཇི་འདོད་བྲི།   དེ་བཞིན་གཤེགས་པས་བཀྲ་ཤིས་པའི་རྫས་སུ་བྱིན་གྱིས་བརླབས་པ་རི་མོར་བྲིས་ཀྱང་དགེ་ལེགས་སུ་བྱེད་པ་བཀྲ་ཤིས་པའི་རྟགས་བརྒྱད་ལས་སྟེང་
དུ་གདུགས་དང་རྒྱལ་མཚན།   དཔལ་བེའུ་འཁོར་ལོ་བཞི་དང་།   འོག་ཏུ་པདྨ་བུམ་པ།   དུང་གསེར་ཉ་བཞི་བྲི།   འདི་རྣམས་རི་མོ་དོད་ལ་ཡིད་འཕྲོག་པར་བྲི།   ཡང་ན་རྟ་གཟུགས་དང་རྟགས་བརྒྱད་
རྣམས་འོག་ཏུ་བྲི།   རྒྱས་པར་དེ་སྟེང་ཕྱག་མཚན་ལྔ་བྲི།   ཕྱོགས་ཀྱི་གྲྭ་བཞིར་རླུང་རྟ་ལྷ་བཞིར་གྲགས་པ་སྟེང་དུ་འབྲུག་དང་ཁྱུང་།   འོག་ཏུ་སེང་གེ་དང་སྟག་གི་གཟུགས་དངོས་སུ་བྲི།   དེ་ལྟར་མ་བྱུང་ན་

མིང་བྲིས་ཀྱང་རུང་།   ལས་ཤམ་དུ་རླུང་རྟ་བསྐྱེད་པའི་སྔགས་སུ་གྲགས་པ།  ཨོཾ་ཨཱཿཧཱུྃ་ཧེ་ཧེ་སྟག་སེང་ཁྱུང་འབྲུག་ལྡིར་ཡར་སྐྱེད་ཀུན་འདུས་སརྦ་འདུ་འདུ་ཧོཿ  ཨོཾ་བཛྲ་ཛྙཱ་ན་ཨཱཿཡུ་ཥེ་སྭཱ་ཧཱ།   ཞེས་དང་།   
དེ་མཐར་རྟེན་འབྲེལ་སྙིང་པོ་འདི་ཅི་ལའང་དམིགས་པ་བསྒྱུར་བས་འགྲུབ་པས་ན།   རྟེན་འབྲེལ་སྙིང་པོའི་ཤམ་དུ།   བདག་ཆྒཻ་མོའི་རླུང་རྟའི་སྟོབས་ཐམས་ཅད་གོང་ནས་གོང་དུ་འཕེལ་ཏེ་ཅི་བསམ་ཐོགས་པ་
མེད་པར་འགྲུབ་པ་དང་།   ཕྱོགས་ལས་རྣམ་པར་རྒྱལ་བར་གྱུར་ཅིག་ཅེས་སོགས་འདོད་གསོལ་དང་།   དེ་བཞིན་གཤེགས་པ་རྣམས་ཀྱི་བཞད་པ་བརྒྱད་ཀྱི་གསང་སྔགས་དགྲ་ལྷ་ཝེར་མའི་གད་རྒྱངས་འདི་
བྲི་སྟེ།  ཧ་ཧ་ཧི་ཧི་ཧེ་ཧེ་ཧོ་ཧོཿ ཛ་ཡ་ཛ་ཡ་བི་ཛ་ཡནྟུ།   ཞེས་བྲི་བར་བྱའོ།  །འདི་དག་གི་རྟེན་འབྲེལ་ལས་ཀླུང་གི་སྟོབས་འཕེལ་བར་འགྱུར་ཏེ་ཁུངས་ལྡན་གྱི་ལུང་གི་དོན་བཞིན་མ་ནོར་བ་བཀོད་པ་
ཡིན་ཀྱང་།   རྒྱུ་མཚན་རྒྱས་པར་བྲིས་ན་ཡི་གེ་མང་དོགས་ཀྱིས་མདོར་བསྡུས་པ་སྟེ།   འདི་ནི་སྐུ་ཞབས་ཏཱའི་སི་ཏུའི་དྲུང་དུ་བཞུགས་པ་བླ་མ་ཚེ་དབང་གིས་གསུང་བསྐུལ་ངོར།   ཨ་ཛི་ཏ་བི་ཛ་ཡས་
བཀོད་པ་དགེ་ལེགས་སུ་གྱུར་ཅིག ༈ ཨོཾ་སྭ་སྟི།   ཟབ་ལས་ཆེས་ཟབ་སྒྲུབ་ཐབས་ཀུན་གྱི་དབྱིག   །འཇམ་དཔལ་དགྱེས་པའི་རྡོ་རྗེའི་ཐུགས་ལས་ཕྱུང་།  །རྣམ་མང་ཆོས་

སྦྱིན་མི་ཟད་སྤར་གྱི་འཕྲུལ།  །དབྱེ་བའི་བྱེད་པོ་ཆོས་ཀྱི་བློ་གྲོས་ཀྱིས།  །འཇམ་དབྱངས་བླ་མའི་བྱིན་རླབས་འཇུག་སླད་དུ།  །གཞན་ཕན་སེམས་དཔའི་གཡར་དམ་བརྟན་པོ་ལས།  །བྱུང་བའི་དགེ་བ་འདི་ཡིས་དུས་གསུམ་གྱི།  །འགྲོ་རྣམས་རྒྱལ་བའི་གོ་འཕང་ཐོབ་གྱུར་ཅིག   །ཅེས་པའང་རྣམ་དཀར་བྱེད་པོ་རང་ཉིད་ཀྱིས་སྨྲས་པ་ཤུབྷཾ།  །མངྒ་ལཾ།    །

empty page
  ༄༅།    །ཡང་གཏེར་རྩ་གསུམ་དྲིལ་སྒྲུབ་ཀྱི་ཟིན་བྲིས་ནོར་བུའི་འོད་ཟེར་བཞུགས།   །  

༄༅།    །ན་མོ་གུ་རུ་པདྨ་མཉྫུ་ཤྲཱི་བཛྲ་ཏཱིཀྵྞཱ་ཡ།   འདིར་གཏེར་འབྱིན་གྲུབ་ཐོབ་རྒྱ་མཚོའི་སྤྱི་མེས།   འགྲོ་འདུལ་སངས་རྒྱས་བླ་མའི་ཟབ་གཏེར་གྱི་སྙིང་པོ་བདག་ཅག་གི་འདྲེན་མཆོག་
མཚུངས་མེད་ཀུན་མཁྱེན་རྡོ་རྗེ་གཟི་བརྗིད་རྩལ་ལ་ཡང་གཏེར་དུ་བཀའ་བབས་པའི་རྩ་གསུམ་དྲིལ་སྒྲུབ་ཀྱི་ཁྲིད་རིམ་མདོར་བསྡུས་ཏེ་བསྒོམ་པའི་ཚུལ་འཇམ་མགོན་བླ་མ་རང་ཉིད་ཀྱི་
གསུང་རྒྱུན་ལྟར་རང་བཟོ་སྤངས་ཏེ་ཟིན་བྲིས་སུ་བཀོད་པ་འདི་ལ་གསུམ།   སྔོན་འགྲོ།  དངོས་གཞི།   རྗེས་སོ།  །དང་པོ་ལ་གཉིས།   ཐུན་གྱི་སྔོན་འགྲོ་དང་།   ཁྲིད་ཀྱི་སྔོན་འགྲོའོ།  །
དང་པོ་གཞུང་ལས།   སྟན་བདེ་བ་ལ་ལུས་དྲང་པོར་བསྲང་།  རླུང་རོ་དགུ་ཕྲུགས་སུ་བསལ་སོགས་གསུངས་པ་ལྟར།   ལུས་གནད།   ངག་གནད།   དམིགས་གནད་གསུམ་ལས་

དང་པོ་དབེན་པའི་གནས་སུ་སྟན་བདེ་བ་ལ་འདུག་སྟེ་ལུས་གནད་རྣམ་སྣང་ཆོས་བདུན་ནམ།   མིན་ཀྱང་ལུས་དྲང་པོར་བསྲངས་ཏེ།   ངག་གནད་རླུང་རོ་དགུ་
ཕྲུགས་སམ་སུམ་ཕྲུགས་སུ་བསལ་ཏེ་ནད་གདོན་སྡིག་སྒྲིབ་ཐམས་ཅད་དུད་ཁུང་ནས་དུད་པ་ཡལ་བ་ལྟར་སོང་བར་བསམ།   སེམས་རྣལ་དུ་ཕབ་སྟེ་མཁའ་ཁྱབ་ཀྱི་སེམས་ཅན་
ཐམས་ཅད་ཀྱི་དོན་དུ་ལམ་ཟབ་མོ་ཉམས་སུ་བླང་སྙམ་པ་དང་།   རང་གི་སྤྱི་བོར་རྩ་བའི་བླ་མ་བསྒོམས་ཏེ།   སྐྱབས་གནས་ཀུན་འདུས་ཀྱི་ངོ་བོར་བསམས་ལ་མོས་གུས་ཚད་མེད་པས་
དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་མཁྱེན།   བདག་གི་རྒྱུད་བྱིན་གྱིས་བརླབ་ཏུ་གསོལ།  །ཞེས་རེ་ལྟོས་ལིང་བསྐྱུར་གྱི་གསོལ་བ་བཏབ་རྗེས།   བླ་མ་འོད་དུ་

ཞུ་བ་རང་གི་སྤྱི་བོ་ནས་ཐིམ་པར་མོས་ཏེ།   འོག་གི་དམིགས་པ་གང་བསྒོམས་ཀྱང་ཐུན་གྱི་སྔོན་དུ་འདི་ལེགས་པར་བཏང་ངོ་།  །གཉིས་པ་ཁྲིད་ཀྱི་སྔོན་འགྲོ་ལ་གསུམ།   ངེས་འབྱུང་གིས་རྒྱུད་བ
སྐུལ་བ།   སྐྱབས་འགྲོས་མཚམས་སྦྱར་བ།   བྱང་ཆུབ་མཆོག་ཏུ་སེམས་བསྐྱེད་པའོ།  །དང་པོ་བློ་ལྡོག་རྣམ་པ་བཞིའི་སྒོ་ནས་འཁོར་བ་མཐའ་དག་ལས་ངེས་པར་འབྱུང་བའི་ཁྲིད་རིམ་
རྣམས་རྒྱས་པར་གཞན་དུ་གསལ་བ་ལྟར་མྱོང་བ་ཐོན་ཐོན་གྱི་བར་དུ་འཇུག་དགོས་ནའང་།   འདིར་བློ་འབྱོངས་ཟིན་གྱི་དབང་དུ་བྱས་ཏེ་ཅུང་ཟད་གསལ་འདེབས་བའི་ཚུལ་དུ་བྱས་ནས་དམིགས་
པ་དེ་རྣམས་གཅིག་ཏུ་དྲིལ་ན་དལ་འབྱོར་ཚང་བའི་རྟེན་འདི་ཉིད་རྒྱུ་དང།   ངོ་བོ།   གྲངས་དང་།   དཔེ་ལ་སོགས་པའི་ཚུལ་གང་ལ་བརྟགས་ཀྱང་ཤིན་ཏུ་རྙེད་པར་དཀའ་ཞིང་རྙེད་ན་དོན་ཆེན་པོ་དང་ལྡན་པ་
འདི་ལྟ་བུ་རྙེད་པའི་དུས་འདིར་གཏན་བདེའི་འདུན་མ་དམ་པའི་ཆོས་ཁོ་ན་སྒྲུབ་དགོས་པར་འདུག་ཅིང་།  དེ་ལྟར་རྙེད་པ་དེ་ཡང་ཡུན་དུ་མི་གནས་པར་བར་སྣང་གི་གློག་ལྟར་སྐད་ཅིག་སྐད་ཅིག་
གིས་འགྱུར་ཞིང་ཆུ་ཡི་ཆུ་བུར་ལྟར་ནམ་ཡལ་བའི་ཆ་མེད་ཅིང།   ནམ་འགྱུར་ངེས་པ་མེད་པའི་རྐྱེན་གློ་བུར་བ་བྱུང་ན་དོ་ནུབ་ཙམ་ཡང་འཆི་ཆོག་པ།  རང་མི་འཆི་བའི་གདིང་སྤུ་ཙམ་མེད་པས་ཆོས་དེ་

ཡང་ཕྱི་བཤོལ་དུ་མ་སོང་བར་ད་ལྟ་ཉིད་ནས་བསྒྲུབ་པར་ཐག་བཅད།   འཆི་བའི་ཚེ་ཟས་ནོར་ལོངས་སྤྱོད་གཉེན་འདུན་མངའ་ཐང་སོགས་ལྟ་ཅི།   རང་གི་ལུས་འདི་ཡང་
བོར་ཏེ་མར་གྱི་དཀྱིལ་ནས་སྤུ་བཏོན་པ་ལྟར་འགྲོ་བའི་ཚེ།   ལས་འབའ་ཞིག་གི་རྗེས་སུ་འབྲང་སྟེ།   སྡིག་པ་བྱས་ཟིན་པ་སྐྱུར་དབང་ནི་མེད།   དགེ་བ་རང་གིས་མ་བྱས་པ་ཁྱེར་རྒྱུ་ནི་མེད་དོ།   ལས་
བྱས་པ་ཆུད་མི་ཟ་བ་མ་བྱས་པ་དང་མི་འཕྲད་པས།   རང་དབང་མེད་པར་ལས་ཀྱི་དབང་གིས་འཁོར་བ་མཐོ་དམན་གང་ཞིག་ཏུ་སྐྱེ་བར་འགྱུར།   ངན་སོང་གསུམ་དུ་སྐྱེས་ན་ཅི་བྱེད།   མི་སྐྱེ་
བའི་གདིང་ནི་མེད།   ད་ཕྱིན་ཆད་སྡིག་པ་སྲོག་ལ་བབས་ཀྱང་མི་བྱེད།   དགེ་བ་ལ་ནན་ཏན་དུ་བསླབ་པར་བྱ་སྙམ་པས་ཆོས་དེ་ཡང་སྐྱེ་བ་ཕྱི་མ་ཕན་ཆད་ལ་ཕན་ངེས་པའི་རྒྱུ་འབྲས་ཀྱི་བླང་དོར་
མ་ནོར་བར་བྱའོ་སྙམ་དུ་ཐག་བཅད།   དེ་ཡང་ལས་ཀྱི་དབང་གིས་འཁོར་བ་གང་དུ་སྐྱེས་ཀྱང་སྡུག་བསྔལ་གསུམ་གྱི་རང་བཞིན་ལས་མ་འདས་ཏེ།   ངན་སོང་གི་འགྲོ་བ་རྣམས་ནི་མྱོང་བ་ལྟ་
ཅི།   དྲན་པ་ཙམ་ན་ཡང་མི་བདེ་བའི་ཚོར་བ་སྟོན་པས་ཡ་ང་བ་ཡིན་ལ།   གལ་ཏེ་ཟག་བཅས་ཀྱི་དགེ་བས་བདེ་འགྲོའི་གནས་སུ་སྐྱེས་ནས་འཕྲལ་བདེ་བ་ལྟར་སྣང་བ་རྣམས་ཀྱང་གཉིད་ཐུན་

རེའི་རྨི་ལམ་བཟང་བ་དག་དང་འདྲ་སྟེ་འགྱུར་ཞིང་འགྲོ།   འཁོར་བའི་རྒྱལ་ཕམ་སྐྱིད་སྡུག་ཐམས་ཅད་རེས་མོས་ལས་རྟག་ཐུབ་པ་གཅིག་ཀྱང་མེད་པས་བདེ་འབྱོར་ཅི་ལྟར་བཟང་ཡང་སྙིང་པོ་མེད།  
དེས་ན་དམ་པའི་ཆོས་ལས་གཞན་པའི་བྱ་བྱེད་ཐམས་ཅད་བྱས་པ་དོན་མེད།   སྡུག་བསྔལ་གྱི་འཁོར་ལོ་ལས་མ་འདས་པས་ཕྱི་མར་ཕན་ངེས་ཀྱི་ཆོས་དེ་ཡང་ཁམས་གསུམ་འཁོར་བ་ལས་
ངེས་པར་འབྱིན་པའི་ཆོས་རྣམ་པར་དག་པ་ཞིག་བྱ་སྙམ་དུ་བསམ་པའོ།  །དེ་ལྟར་ཁམས་གསུམ་འཁོར་བ་ལས་ངེས་པར་འབྱུང་འདོད་ཀྱི་བློ་ཤུགས་དྲག་པོས་རྒྱུད་བསྐུལ་ཏེ།   གཉིས་པ་
སྐྱབས་སུ་འགྲོ་བ་ནི།   འཇིགས་རུང་འཁོར་བའི་སྡུག་བསྔལ་མེ་ཡི་འོབས་དང་འདྲ་བ་ལས།   སེམས་ཅན་ཐམས་ཅད་སྒྲོལ་བའི་དཔུང་གཉེན་བསླུ་བ་མེད་པའི་སྐྱབས་གནས་དཀོན་
མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་འགྲོ་བར་བགྱིའོ་སྙམ་པས།  མདུན་མཁར་སྐྱབས་ཡུལ་རྩ་བ་གསུམ་མཁའ་ཁྱབ་ཏུ་གསལ་གདབ་པའམ།  ཡང་ན་རང་གི་མདུན་དུ་སེང་
ཁྲི་པད་ཟླ་ཉི་མའི་སྟེང་དུ་བླ་མ་དང་གཉིས་སུ་མེད་པ།   དཔལ་ཨོ་རྒྱན་གྱི་སློབ་དཔོན་ཆེན་པོ་སྣང་སྲིད་ཟིལ་གནོན་གྱི་ཆ་ལུགས་ཅན་དུ་བསྒོམ་པ་དེ་ཉིད།   ཕྱི་ལྟར་དཀོན་མཆོག་ཀུན་འདུས།   ནང་

ལྟར་རྩ་གསུམ་ཀུན་འདུས།   གསང་བ་སྐུ་གསུམ་ཀུན་འདུས་ཏེ་སྐྱབས་གནས་གཅིག་ཆོག་ཀུན་འདུས་ནོར་བུའི་ལུགས་སུ་གསལ་བཏབ་ལ།   དེ་དག་གི་མདུན་དུ་གཡས་སུ་
རང་གི་ཚེ་འདིའི་ཕ།   གཡོན་དུ་མ།   མདུན་དུ་གནོད་བྱེད།  མཐའ་སྐོར་དུ་རིགས་དྲུག་གི་སེམས་ཅན་ཐམས་ཅད་སྟོན་མོ་ཆེན་པོ་ལ་ཁྲོམ་འཚོགས་པ་བཞིན་འདུས་པ་དེ་ཐམས་ཅད་ཀྱི་བྱང་འདྲེན་
པ་ལྟ་བུ་བདག་གིས་བྱས་ཏེ།   ལུས་གུས་པའི་སྒོ་ནས་ཕྱག་འཚལ།   ངག་གུས་པའི་སྒོ་ནས་སྐྱབས་འགྲོའི་ཚིག་བརྗོད།   སེམས་གུས་པའི་སྒོ་ནས་འདི་ནས་བྱང་ཆུབ་མ་ཐོབ་ཀྱི་བར་དུ་ཅི་མཛད་
ཁྱེད་ཤེས།   རེ་ལྟོས་ལིང་བསྐྱུར་གྱི་མོས་གུས་གདུང་ཤུགས་དྲག་པོས་སྐྱབས་སུ་འགྲོ་བར་མོས་ནས།   ན་མོ།   བདག་སོགས་འགྲོ་ཀུན་མ་བརྗོད།   ཐུན་འཇོག་ཁར་སྐྱབས་ཡུལ་རྣམས་ཀྱི་སྐུ་ལས་འོད་
ཟེར་འཕྲོས།   རང་གཞན་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་སྦྱང་།  སེམས་ཅན་ཐམས་ཅད་དག་པའི་ཞིང་དུ་སོང་།   སྐྱབས་ཡུལ་རྣམས་འོད་དུ་ཞུ་སྟེ་རང་ལ་བསྟིམ་པའམ།   གདན་
ཐོག་གཅིག་ཏུ་ཉམས་ལེན་བྱེད་པ་ལྟ་བུའི་ཚེ་སྐྱབས་ཡུལ་མ་བསྡུས་པར་སེམས་བསྐྱེད་ཀྱི་དཔང་པོའི་ཚུལ་དུ་བྱས་ཀྱང་རུང་ངོ་།  །གསུམ་པ་བྱང་ཆུབ་མཆོག་ཏུ་སེམས་བསྐྱེད་པ་ལ།   ནམ་མཁས་

གར་ཁྱབ་སེམས་ཅན་གྱིས་ཁྱབ།   སེམས་ཅན་གྱིས་གར་ཁྱབ་ལས་ངན་དང་སྡུག་བསྔལ་གྱིས་ཁྱབ།   ལས་ངན་སྡུག་བསྔལ་གྱིས་ཁྱབ་པའི་སེམས་ཅན་དེ་དག་ཐམས་ཅད་ཡང་ནས་ཡང་དུ་ཕ་མར་བྱས་པའི་དྲིན་ཅན་ཤ་སྟག་ཡིན།  ཕ་མར་
བྱས་རེས་བཞིན་དུ་ད་ལྟའི་ཕ་མ་བཞིན་ཕན་ཚད་མེད་པར་བཏགས།  གནོད་པའི་སྒོ་དུ་མ་ནས་བསྐྱབ་སྟེ་རང་གི་སྲོག་ལྟར་ལེགས་པར་
བསྐྱངས་པའི་དྲིན་ཅན་མ་རྒན་འགྲོ་བ་འདི་དག བདེ་བ་འདོད་ཀྱང་སྡུག་བསྔལ་བསྒྲུབས་པས་ཞེ་འདོད་དང་ལག་ལེན་ཕྱིན་ཅི་ལོག་ཏུ་སོང་བའི་སྨྱོན་པ་ལྟ་བུ་འདི་རྣམས་སྙིང་རེ་རྗེ།   སྙིང་རྗེ་ནས་བཞག་
པས་མི་ཕན་པས།   འདི་རྣམས་འཁོར་བའི་སྡུག་བསྔལ་ལས་དྲངས་ཏེ།   བླ་ན་མེད་པ་རྫོགས་པའི་བྱང་ཆུབ་ལ་མྱུར་དུ་དགོད་པར་བྱ།   ད་ལྟ་དེའི་ནུས་པ་བདག་ལ་མེད་པས་འགྲོ་ཀུན་སྒྲོལ་ནུས་
པའི་སངས་རྒྱས་ཀྱི་གོ་འཕང་ཚེ་འདི་ཉིད་ལ་ཐོབ་པར་བྱ།   དེའི་ཆེད་དུ་བླ་མ་རྩ་བ་གསུམ་གཅིག་ཏུ་དྲིལ་བའི་རྣལ་འབྱོར་ཟབ་མོ་ཉམས་སུ་བླང་བར་བགྱིའོ་སྙམ་པས།   གཞན་དོན་རྫོགས་པའི་
སངས་རྒྱས་སོགས་བརྗོད།   མཐར་ཚོགས་ཞིང་ཐམས་ཅད་རང་ལ་ཐིམ་པར་བསམ་མོ།  །གཉིས་པ་དངོས་གཞི་ལ་གསུམ།  སྐུ་བསྐྱེད་རིམ་ཕྱག་རྒྱའི་ཁྲིད།   གསུང་བཟླས་པ་

སྔགས་ཀྱི་ཁྲིད།   ཐུགས་འོད་གསལ་རྫོགས་རིམ་གྱི་ཁྲིད་དོ།  །དང་པོ་ལ་གཉིས།   བསྒྲུབ་གཞི་བཀོད་པ་དཀྱིལ་འཁོར་གསལ་གདབ་པ་དང་།   སྒྲུབ་ཆོས་མི་གཡོ་བ་
ཏིང་ངེ་འཛིན་གྱི་གསལ་སྣང་ལ་བསླབ་པའོ།  །དང་པོ་ལ་གསུམ།   གཞི་ཏིང་ངེ་འཛིན་གསུམ་གྱིས་ཁོག་དབུབ་པ།   ལམ་དམ་ཚིག་གི་དཀྱིལ་འཁོར་བསྒོམ་པ།   འབྲས་བུ་ཡེ་ཤེས་ཀྱི་
འཁོར་ལོ་དབྱེར་མེད་དུ་བྱ་བའོ།  །དང་པོ་ལ་གསུམ།   སྟོང་ཆེན།  ཀུན་སྣང་།   རྒྱུ་ཏིང་གསུམ་ལས།   དང་པོ་ཆོས་ཐམས་ཅད་གདོད་ནས་རྣམ་པར་དག་པ་དེ་ཁོ་ན་ཉིད་ཀྱི་དབྱིངས་སྟོང་
པ་ཆེན་པོ་སྐྱེ་འགག་གནས་གསུམ་དང་བྲལ་བའི་བདེན་གཉིས་དབྱེར་མེད་ལྷག་པའི་ཆོས་སྐུ་ཆེན་པོའི་ངང་དུ་མཉམ་པར་བཞག་པ་ནི་དེ་བཞིན་ཉིད་དམ་སྟོང་ཆེན་གྱི་ཏིང་ངེ་འཛིན་ཏེ།  འདིས་མར་
འཆི་སྲིད་སྦྱོང་ཞིང་དག་པར་བྱེད།   ཡར་ཆོས་སྐུ་མངོན་དུ་བྱེད་པའི་ས་བོན་གསོས་འདེབས་པས་འབྲས་བུ་རྫོགས་པར་བྱེད་པའི་རྟེན་འབྲེལ་བསྒྲིག བར་དུ་དོན་གྱི་འོད་གསལ་རྒྱུད་ལ་སྐྱེ་བའི་
གཞི་འདིང་བས་ན་ལམ་གོང་མ་རྫོགས་རིམ་གྱི་སྨིན་བྱེད་དུ་འགྲོ་བ་ཡིན་ནོ།  །འདིར་ཡང་འཆི་སྲིད་དག་པ་ཆོས་ཀྱི་སྐུའོ་ཞེས་གཞི་འབྲས་སྦྲེལ་མའི་ང་རྒྱལ་ཡང་བྱ་སྟེ།   འོག་མ་རྣམས་ལའང་

འགྲེ་ཤེས་པར་བྱའོ།  །གཉིས་པ་ཀུན་སྣང་ནི།   ཆུ་ལས་བས་གཡོས་པ་ལྟར་དེ་བཞིན་ཉིད་ཀྱི་ངང་ལས།   འཁོར་འདས་ཀྱི་ཆོས་ཐམས་ཅད་ལྷག་པའི་ཆོས་སྐུ་ཆེན་པོར་གནས་པ་ལ་དེ་ལྟར་
མ་རྟོགས་པའི་འགྲོ་བ་ཐམས་ཅད་སངས་རྒྱས་ཀྱི་སར་བསྒྲལ་འདོད་ཀྱི་སྙིང་རྗེ་ཆེན་པོ་མཁའ་ཁྱབ་ཏུ་བསྒོམ་པའམ་ཀུན་ཏུ་སྣང་བའོ།  །འདིས་བར་དོ་སྦྱོང་ཞིང་།   འབྲས་བུ་ལོངས་སྐུ་རྫོགས་
པའི་རྟེན་འབྲེལ་བསྒྲིག འོད་གསལ་ལས་ཟུང་འཇུག་གི་ལྷར་ལྡང་བའི་རྒྱུ་སྙིང་རྗེ་ཆེན་པོའི་གཞི་འདིང་ངོ་།  །གསུམ་པ་ནི།   སྟོང་ཆེན་དེ་བཞིན་ཉིད་ལས་སྙིང་རྗེས་མཚམས་སྦྱར་ཏེ་རིག་པའི་
གདངས་ཕྱག་རྒྱ་གཅིག་པ་རྒྱུ་ཡི་ཡི་གེ་ཧྲཱིཿདཀར་པོ་སྤྲིན་བྲལ་གྱི་མཁའ་ལ་ཟླ་བ་ལྟར་དཀར་ཐོལ་གྱིས་གསལ་བ་དེ་ལས་འོད་ཟེར་ལྔ་ལྡན་དུ་འབར་བ་ནམ་མཁའ་ལས་འཇའ་ཤར་བ་ལྟར་བསྒོམ་
མོ།  །འདིས་སྐྱེ་གནས་སུ་འཇུག་ཀ་མའི་སྲིད་བཅས་ཀྱི་ཤེས་པ་སྦྱོང་།  འབྲས་བུ་ལོངས་སྐུ་ལས་གང་འདུལ་གྱི་སྤྲུལ་སྐུར་བཞེངས་པའི་རྟེན་འབྲེལ་བསྒྲིག རྫོགས་རིམ་ཡེ་ཤེས་ཀྱི་ལྷ་
སྐུར་བཞེངས་པའི་གཞི་འདིང་ངོ་།  །གཉིས་པ་ལམ་དམ་ཚིག་གི་དཀྱིལ་འཁོར་བསྒོམ་པ་ལ།   རྟེན་གཞལ་ཡས་ཁང་བསྒོམ་པ།   བརྟེན་པ་ལྷ་བསྒོམ་པའོ།  །དང་པོ་རྒྱུའི་ས་བོན་ལས་འོད་

ཟེར་འཕྲོས་པས་མ་དག་སྣོད་བཅུད་ཀྱི་སྣང་ཞེན་ཐམས་ཅད་སྦྱངས་ཏེ་འོད་གསལ་གཉུག་མའི་ངང་ལས།   དག་པ་ཡེ་ཤེས་ཀྱི་རང་སྣང་འབའ་ཞིག་ལས་གྲུབ་པའི་འབྱུང་བཞི་
རིམ་བརྩེགས་རི་རབ་དང་བཅས་པའི་སྟེང་དུ་རིན་པོ་ཆེ་ལས་གྲུབ་པའི་གཞལ་མེད་ཁང་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པ་རྡོ་རྗེ་སྲུང་བའི་འཁོར་ལོ་དང་བཅས་པ་ཐམས་ཅད་
གསལ་བཏབ།   གཞལ་ཡས་ཁང་དེའི་དབུས་སུ་པདྨ་དང་ཉི་མ་ཟླ་བའི་གདན་དང་བཅས་པ་བསྒོམ་པའོ།  །གཉིས་པ་ལྷ་བསྒོམ་པ་ལ།   ལྷ་བསྐྱེད་པ་དངོས་དང་།   གནས་གསུམ་བྱིན་
གྱིས་བརླབས་པའོ།  །དང་པོ་གདན་གྱི་སྟེང་དུ་ཧྲཱིཿཡིག་བབས་པ་ལས་འོད་འཕྲོས།   འཕགས་པ་མཆོད།   བྱིན་བས་བསྡུས།   སེམས་ཅན་གྱི་སྒྲིབ་པ་སྦྱངས།   འོད་ཟེར་ཚུར་འདུས་
ཡོངས་སུ་གྱུར་པ་ལས།   བདག་ཉིད་བླ་མ་ཀུན་འདུས་པདྨ་འབྱུང་གནས་སྐུ་མདོག་དཀར་ལ་དམར་བའི་མདངས་ལྡན་པ།   ཞལ་ཞི་བ་ལ་སྤྱན་ཧུར་བག་ཏུ་གཟིགས་པ་སོགས་ཅུང་ཟད་ཁྲོ་
བའི་ཉམས་དང་ལྡན་ཞིང་མཛེས་པ།   སྐུ་ལ་ནང་དུ་རྡོ་རྗེའི་གསང་གོས་དཀར་པོ།  དེའི་སྟེང་དུ་ཕོད་ཆེན་ནམ་སྔགས་བེར་མཐིང་ག དེའི་སྟེང་དུ་ཆོས་གོས་རྣམ་གསུམ།   དེའི་སྟེང་དུ་ཟ་

འོག་བེར་ཕྱམ་དབང་གི་མདོག་ཅན་གསོལ་བ།  དབུ་ལ་རབ་མཛེས་ཤ་བའི་སྙན་ཞུས་བརྗིད་པ།   ཕྱག་གཡས་པས་སྡིགས་མཛུབ་དང་བཅས་པའི་གསེར་གྱི་རྡོ་རྗེ་ནམ་མཁར་འཕྱར་ཐབས་སུ་
འཛིན་པ།  སྡིགས་མཛུབ་ཀྱི་རྩེ་ལས་བླ་མ་དྲག་པོ་ཧེ་རུ་ཀ་སྐུ་མདོག་དམར་པོ་སྐུ་ལ་ཡེ་ཤེས་ཀྱི་མེ་ལྕེའི་ཕྲེང་བ་རབ་ཏུ་འཁྲིགས་པ།   ཕྱག་གཡས་པས་གནམ་ལྕགས་ཀྱི་རྡོ་རྗེ་དང་།   གཡོན་
པས་སྡིག་པའི་མགུལ་ནས་སྡོམ་པ་ཁྲོ་བོའི་ཆས་ཐམས་ཅད་ཡོངས་སུ་རྫོགས་པ།   འཁོར་དྲག་པོ་རིགས་བཞི་དང་བཅས་པ་ལས་སྤྲུལ་པའི་སྤྲིན་ཕུང་རབ་འབྱམས་མུ་མེད་དུ་འཕྲོ་བ་གསལ་བཏབ།   
དེ་ལྟར་སྐུ་བརྡ་རྟགས་ཀྱི་རྣམ་པ་སྤྱི་དང་།   ཁྱད་པར་དྲག་པོ་སྡེ་ལྔ་འཕྲོ་བ་ནི་བུམ་པའི་དབང་རྫོགས་པའི་བརྡ་དང་།   གསང་བའི་དབང་རྫོགས་པའི་བརྡར།   ཕྱག་གཡོན་པ་མཉམ་གཞག་གི་
སྟེང་ན་མཚན་ལྡན་གྱི་ཀ་པཱ་ལ་བདུད་རྩིས་གང་བའི་ནང་ན་འཆི་བ་མེད་པའི་མཆོག་སྩོལ་བའི་ཚེ་བུམ་ཡེ་ཤེས་ཀྱི་བདུད་རྩིའི་བཅུད་ཀྱིས་གཏམས་པ།   དེ་ལས་འོད་ཟེར་དཀར་སེར་དམར་ལྗང་
མཐིང་ག་ལྔ་ལྡན་དུ་འཕྲོ་ཞིང་།   དེ་ལས་ལྷ་མོ་མགྱོགས་མའི་ཚོགས་ཉི་ཟེར་གྱི་རྡུལ་ལྟར་སྤྲོ་ཞིང་སྡུད་པས་སྲིད་དང་ཞི་བའི་ཚེ་བཅུད་འགུགས་པ།   ཤེར་དབང་རྫོགས་པའི་བརྡར་གྲུ་མོར་

གསང་ཡུམ་མནྡ་ར་བ་ཁ་ཊྭཱཾ་གི་རྣམ་པར་སྦས་པའི་བརྡ་ཐབས་ཀྱིས་དགའ་བཞིའི་ཡེ་ཤེས་རྩོལ་བ་མེད་པར་འདྲེན་པ།   དབང་བཞི་པའི་ཡེ་ཤེས་རྫོགས་པའི་བརྡར་ལྷན་སྐྱེས་
ཕྱག་རྒྱ་ཆེན་པོའི་གཟི་བྱིན་མཆོག་ཏུ་འབར་ཞིང་སྤྱན་ཧུར་བགས་སུ་གཟིགས་པ།   ཐབས་ཤེས་ཀྱི་ཞབས་གཉིས་གཡས་ཅུང་ཟད་བརྐྱངས་ཤིང་གཡོན་བསྐུམས་པའི་རྒྱལ་པོ་རོལ་པའི་སྟབས་
སུ་བཞུགས་པ།   འཇའ་ཟེར་ཐིག་ལེའི་འོད་དཔུང་ཆེན་པོ་འཁྱིལ་བའི་ཀློང་ན།   སྣང་སྲིད་ཐམས་ཅད་ཟིལ་གྱིས་གནོན་ཅིང་།   འཁོར་འདས་ཡོངས་ཀྱི་བདག་ཉིད།   རྩ་གསུམ་རྒྱལ་བ་རབ་
འབྱམས་སྤྲོ་ཞིང་སྡུད་པའི་སྤྱི་དཔལ་ཆེན་པོར་གསལ་བའི་དབུ་གཙུག་ཏུ་རིགས་བདག་མགོན་པོ་འོད་དཔག་ཏུ་མེད་པ།   སྤྲུལ་སྐུའི་ཆ་ལུགས་ཆོས་གོས་རྣམ་གསུམ་གསོལ་ཞིང་ཕྱག་མཉམ་
གཞག་གི་སྟེང་ན།   བཻཌཱུཪྻའི་ལྷུང་བཟེད་བདུད་རྩིས་གང་བ་བསྣམས་པ།  ཞབས་རྡོ་རྗེའི་སྐྱིལ་ཀྲུང་གིས་པད་ཟླའི་གདན་ལ་བཞུགས་པར་བསྒོམ།   བདག་ཉིད་ཀྱི་ཐུགས་ཀར་རབ་ཏུ་རྒྱས་
པའི་པདྨ་དང་ཉི་མའི་དབུས་སུ་ཡི་དམ་མ་ལུས་པ་ཡོངས་སུ་འདུས་པའི་བདག་ཉིད་དབང་ཆེན་རྟ་མཆོག་སྐུ་མདོག་དམར་སྨུག་གར་དགུའི་ཉམས་ཀྱིས་བརྗིད་པ།   ཕྱག་གཡས་པ་གྲི་གུག 

གཡོན་པ་ཐོད་ཁྲག་བསྣམས་པ།   དུར་ཁྲོད་ཀྱི་ཆས་བརྒྱད་ཡོངས་སུ་རྫོགས་པ།   མེ་དཔུང་འབར་བའི་དབུས་ན་བདུད་བཞིའི་གདན་ལ་གཡོན་བརྐྱངས་པའི་སྟབས་ཀྱིས་འགྱིང་བ།   དེའི་པང་
དུ་སྦྱོར་བའི་ཡུམ་འབུམ་ཕྲག་ཡངས་པའི་མཁའ་འགྲོ་མ་རྣམས་འདུས་པའི་གཙོ་མོ་རྡོ་རྗེ་ཕག་མོ་སྐུ་མདོག་མཐིང་ནག་གཡས་གྲི་གུག་དང།   གཡོན་ཐོད་ཁྲག་འཛིན་པས་འཁྱུད་པ།   རིན་པོ་ཆེའི་
རྒྱན་དང་རུས་པའི་རྒྱན་དྲུག་གིས་སྤྲས་པ།   བདེ་བའི་ལང་ཚོ་རྒྱས་པ།   ཡབ་ཀྱི་སྤྱི་བོར་རྟ་གདོང་དང།   ཡུམ་གྱི་སྤྱི་བོར་ཕག་ཞལ་བཞད་པ་གསལ་བཏབ།  བདག་ཉིད་ཀྱི་སྐུ་ལས་རྩ་གསུམ་རྒྱ་མཚོའི་
སྤྲིན་ཕུང་འཕྲོ་ཞིང་།   ཆོས་སྲུང་ནོར་ལྷ་གཏེར་བདག་ཐམས་ཅད་བྲན་བཞིན་དུ་འདུ་བ།   སྣང་སྲིད་ཀྱི་དངོས་པོ་ཐམས་ཅད་གདོད་ནས་རྩ་གསུམ་རྒྱ་མཚོའི་དཀྱིལ་འཁོར་གྱི་རང་བཞིན་དུ་གནས་པ་
ཉེ་བར་སད་པས་སྣང་སྲིད་གཞིར་བཞེངས་ཀྱི་ལྷར་གསལ་བའོ།  །དེ་ལྟར་རྟེན་དང་བརྟེན་པའི་འཁོར་ལོ་གསལ་གདབ་པ།   དེས་སྦྱང་བྱ་སྣོད་བཅུད་ཀྱི་སྣང་ཞེན་མ་དག་པ་དག་པར་བྱེད་ཅིང་།   
འབྲས་དུས་ཀྱི་རྟེན་དང་བརྟེན་པའི་དཀྱིལ་འཁོར་རྫོགས་པར་འགྲུབ་པ་དང་།   ལམ་དུས་སུ་རྫོགས་རིམ་རྩ་རླུང་ཐིག་ལེའི་རྣལ་འབྱོར་བསྒོམ་པའི་སྨིན་བྱེད་དུ་འགྲོ་བ་ཡིན་ལ་རྒྱས་པར་

སྦྱོར་འདོད་ན་གཞན་དུ་ཤེས་པར་བྱའོ།  །གཉིས་པ་གནས་གསུམ་བྱིན་གྱིས་བརླབས་པ་ནི།   སྐུ་ཕྱག་རྒྱ་ཆེན་པོའི་སྤྱི་བོར་སངས་རྒྱས་ཐམས་ཅད་ཀྱི་སྐུ་རྡོ་རྗེའི་ངོ་བོ་ཨོཾ་
དཀར་པོ།   མགྲིན་པར་གསུང་རྡོ་རྗེའི་ངོ་བོ་ཨཱཿདམར་པོ།   ཐུགས་ཀར་ཐུགས་རྡོ་རྗེའི་ངོ་བོ་ཧཱུྃ་སྔོན་པོས་མཚན་པ་གསལ་བཏབ་པས་སྒོ་གསུམ་རྡོ་རྗེ་གསུམ་གྱིས་རྒྱས་བཏབ་པར་བསམ།   
གསུམ་པ་འབྲས་བུ་ཡེ་ཤེས་ཀྱི་འཁོར་ལོ་དབྱེར་མེད་དུ་བྱ་བ་ལ་དངོས་དང་།   ཞར་བྱུང་ངོ་།  །དང་པོ་ཏིང་འཛིན།   སྔགས།   ཕྱག་རྒྱ།   བསྐུལ་ཚིག་དང་བཅས་པ་སྟེ་གསང་སྔགས་ལུང་གི་སྒོ་བཞིས་སྤྱན་
དྲང་ཞིང་བསྟིམས་ནས་བཞུགས་སུ་གསོལ་བའོ།  །དེ་ལ་གསང་སྔགས་ལུང་གི་སྒོ་བཞི་ནི།   ཇི་སྐད་དུ།   མཚོན་པ་བརྡར་རྟགས་ཕྱག་རྒྱ་གར་གྱི་སྒོ།  །ཐུགས་དམ་གནད་བསྐུལ་གསང་བ་
སྔགས་ཀྱི་སྒོ།  །དམིགས་པ་རྩེ་གཅིག་ཏིང་འཛིན་ཡིད་ཀྱི་སྒོ།  །དོན་དམ་གསལ་འདེབས་བརྗོད་པ་ཚིག་གི་སྒོ།  །ཞེས་གསུངས་པ་ལྟར།   གནས་གསུམ་འབྲུ་གསུམ་གྱིས་མཚན་པ་ལས་འོད་
ཟེར་དཔག་ཏུ་མེད་པ་འཕྲོས་པས་ཕྱོགས་བཅུའི་ཞིང་རབ་འབྱམས་ན་བཞུགས་པའི་རྩ་གསུམ་རྒྱལ་བ་རྒྱ་མཚོའི་ཚོགས་ཐམས་ཅད་ཡེ་ཤེས་སེམས་དཔའི་རྣམ་པར་མདུན་གྱི་ནམ་མཁའ་གང་བར

སྤྱན་དྲངས།   བཛྲ་ས་མཱ་ཛཿཞེས་བརྗོད་ཅིང་རྡོ་རྗེ་བསྡུ་བའི་ཕྱག་རྒྱ་བྱ་ཞིང་ཐུགས་དམ་བསྐུལ་བའི་ཚིག་ཧཱུྃ་ཧྲཱིཿ པདྨ་འོད་དང་སོགས་སྔགས་བཅས་པས་སྤྱན་དྲངས་པ།   ཛཿཞེས་པས་མདུན་
དུ་འདུས།   ཧཱུྃ་ཞེས་པས་རང་དང་ཐིམ་ལ་ཁད་དུ་གྱུར།   བཾ་ཞེས་པས་རང་དང་རོ་གཅིག་ཏུ་ཞུགས།   ཧོཿཞེས་བྱང་ཆུབ་སྙིང་པོ་མ་ཐོབ་ཀྱི་བར་དུ་དབྱེར་མེད་རོ་གཅིག་ཏུ་བརྟན་པར་གྱུར་པའི་
མོས་པ་བྱ།   དེ་ལྟར་དམ་ཡེ་དབྱེར་མེད་དུ་བྱས་པ་མི་འབྲལ་བར་བཞུགས་སུ་གསོལ་བ་ནི།   ཧཱུྃ་ཧྲཱིཿ ཕྱི་སྣོད་དག་པ་རབ་འབྱམས་སོགས་ཀྱི་ཚིག་གིས་གསལ་བཏབ་བོ།  །གཉིས་པ་ཞར་
བྱུང་དུ་སྤྲོ་ན།   ཕྱག་འཚལ་བའི་བསྙེན་བཀུར་སྔོན་དུ་འགྲོ་བས།   མཆོད་པ་གནས་སུ་སྟོབ་ཅིང་།   ཆེ་བའི་ཡོན་ཏན་བསྟོད་པས་མཇུག་བསྡུ་བ་གསུམ་བྱ་སྟེ།   དང་པོ་རང་གི་སྙིང་ག་ནས་
སྤྲུལ་པའི་ལྷ་མོ་རྣམས་ཀྱིས་བརྡ་ཡིས་ཕྱག་འཚལ་ཞིང་པྲ་ཏི་ཙྪ་ཧོཿཞེས་པས་དོན་གྱི་ཕྱག་ལན་བཏབ་སྟེ་ལྷ་མོ་རྣམས་རང་ལ་ཐིམ་པར་བསམ།   དངོས་སུ་འབྱོར་བ་དང་ཡིད་སྤྲུལ་ལྷ་མོ་རྣམས་
ཀྱིས་ཉེར་སྤྱོད་བདུན་དང།   འདོད་ཡོན་ལྔ།  སྨན་རཀ་གཏོར་མ་དང་།   ཡུམ་ཕྱག་རྒྱ་མ་དང་གསང་བའི་དབང་པོ་མཉམ་པར་སྦྱོར་བའི་བདེ་བ་ཆེན་པོས་མཆོད་པས་དགྱེས་པ་བསྐྱེད་ཅིང་ལྷ་མོ་རྣམས་

གནས་སོ་སོར་ཐིམ་པར་བསམ།   ཡི་དམ་རྩ་བ་གསུམ་གྱི་ཆེ་བའི་ཡོན་ཏན་དྲན་བཞིན་རྡོ་རྗེའི་གླུ་ཡིས་བསྟོད་པར་བྱའོ།  །དེ་དག་རྣམས་ཀྱང་སོ་སོར་དག་རྫོགས་སྨིན་པའི་
ཚུལ་སྦྱར་ཏེ་ཉམས་སུ་བླང་བར་བྱའོ།  །གཉིས་པ་སྒྲུབ་ཆོས་མི་གཡོ་བ་ཏིང་ངེ་འཛིན་གྱི་གསལ་སྣང་ལ་བསླབ་པ་གསུམ།   རྣམ་པ་གསལ་བ་ལ་བསླབ་པ།   ང་རྒྱལ་ལ་བསླབ་པ།   དག་
དྲན་ལ་བསླབ་པའོ།  །དང་པོ་ཐ་མལ་མ་དག་པའི་སྣང་བ་རགས་པ་ལྡོག་པའི་ཕྱིར་ལྷ་སྐུའི་སྣང་ཞེན་ལ་བསླབ་པའི་ཚུལ་ནི།   རྫིང་བུ་གསལ་དྭངས་གཡོ་བ་མེད་པའི་ནང་དུ་གཟུགས་བརྙན་
ཤར་བ་ལྟར།   སྐུ་ཡོངས་རྫོགས་ལམ་ཙམ་གསལ་བ་དམིགས་ཡུལ་དུ་བྱིང་རྒོད་ཀྱི་སྐྱོན་མེད་པར་རྩེ་གཅིག་ཏུ་བསྒོམས་པས་སྤྱི་རྣམ་རིགས་པའི་གསལ་སྣང་བྱུང་ན་སྤྱིའི་གསལ་སྣང་མ་ཤོར་བའི་
ངང་ནས་སྤྱན་སོགས་ནས་ཞབས་ཀྱི་བར་སྐུའི་ཆ་ཤས་དང་།   དབུ་ཞྭའི་རྒོད་ལྡེམ་ནས་གདན་ཁྲིའི་བར་རྒྱན་གྱི་ཆ་ཤས་རེ་རེ་ཞིང་གསལ་བཏབ་ཀྱིན་བསྒོམས་པས་དེ་དང་དེ་རེ་རེ་ལའང་སེམས་ཟིན་
ཏེ་སོ་སོའི་གསལ་སྣང་ཁྱད་པར་ཅན་མ་འདྲེས་པར་ཕྲ་ཞིབ་མ་སྐྱེས་ཀྱི་བར་དུ་འབད་པས་བསྒོམས་ཤིང་།   སོ་སོའི་གསལ་སྣང་སྐྱེས་པ་དང་།   མེ་ལོང་དྭངས་པ་ལ་གཟུགས་བརྙན་ཤར་བ་ལྟར་

གཅིག་ཅར་དུ་གསལ་ཞིང་།   དེར་སེམས་ཟིན་པ་ན་སྤྱི་བོའི་བླ་མ།   ཡི་དམ་ཞི་དྲག་སོགས་དཀྱིལ་འཁོར་གྱི་འཁོར་ལོ་ཐམས་ཅད་ཡོངས་སུ་རྫོགས་པ་གསལ་ལ་མ་འདྲེས་པ་སྐད་ཅིག་གཅིག་
ཅར་དུ་སྤྱན་གྱི་དཀར་ནག་དང་བ་སྤུའི་བུ་ག་ཚུན་ཆོད་ཀྱང་མ་འདྲེས་པར་གསལ་ཐེབས་ཤིང་།   དེ་ཡང་ཅི་ཙམ་གྱི་བར་དུ་འཇོག་ནུས་པ་བྱུང་ན་གསལ་བ་ཐ་མ་ཡིད་ཀྱི་ཡུལ་དུ་གསལ་བ་ཞེས་
བྱ་ལ།   དེ་ཡང་ཆེར་གོམས་པ་ན་རླུང་སེམས་འཇུག་པ་གཅིག་པའི་གནད་ཀྱིས་ནང་དུ་རླུང་ཟིན་པ་ན་ཕྱི་རོལ་དུ་རྟགས་བཅུ་འཆར་བ་ལྟ་བུའི་ཚུལ་དུ་ཕྱི་རོལ་དབང་པོའི་ཡུལ་དུ་ལྷ་སྐུ་ཕྱག་རྒྱའི་
རྣམ་པར་ཤར་བ་ནི་གསལ་བ་འབྲིང་དབང་པོའི་ཡུལ་དུ་ཤར་བ་ཞེས་བྱའོ།  །དེ་ལས་ཀྱང་གོམས་པ་ན་རང་ཉིད་ལྷའི་རྣལ་འབྱོར་ལ་གནས་པའི་ཚེ།   གཞན་ཕལ་གྱིས་ཀྱང་ལྷར་མཐོང་ནུས་པ་གསལ་བ་རབ་
ལུས་ཀྱི་ཡུལ་དུ་གསལ་བ་ཞེས་བྱའོ།  །གཉིས་པ་ང་རྒྱལ་ལ་བསླབ་པ་ནི།   ཐ་མལ་གྱི་ཞེན་པ་ལྡོག་པའི་ཕྱིར་ཏེ།   བསྐྱེད་པའི་གནས་སྐབས་དེ་དག་ཐམས་ཅད་དུ་སྐྱོན་ཀུན་ཟད་ཡོན་ཏན་ཀུན་
རྫོགས་རྒྱལ་བ་ཀུན་གྱི་སྤྱི་གཟུགས་གུ་རུ་རྡོ་རྗེ་ཐོད་ཕྲེང་དེ་ཉིད་ངའོ་སྙམ་པས་ང་རྒྱལ་བཟུང་ཞིང་ལྷ་སྐུ་རང་གི་རིག་རྩལ་ལས་གཞན་དུ་མ་གྲུབ་པའི་ངེས་ཤེས་ཁྱད་པར་ཅན་མ་སྐྱེས་ཀྱི་བར་དུ་བསྒོམ་

སྟེ།   དེའང་ང་རྒྱལ་གྱི་རྒྱུན་ལྷང་ངེ་བ་དེ་ལ་འཛིན་མེད་ཀྱི་རྩིས་བཏབ་ནས་གཉུག་མར་ཁྱེར་ཤེས་ན་ཡང་དག་པའི་ཉེ་ལམ་དུ་འགྲོ་བ་ཡིན་ནོ།  །གསུམ་པ་དག་དྲན་ལ་བསླབ་པ་ནི།   ལྷ་སྐུའི་གསལ་སྣང་དང་ང་རྒྱལ་
དེའང་ཡང་དག་པའི་ཡེ་ཤེས་སུ་བསྒྱུར་བའི་ཕྱིར་བསླབ་པ་སྟེ།   དེའང་ཡང་དག་པར་རྫོགས་པའི་བྱང་ཆུབ་ཀྱི་ཡེ་ཤེས་ལ་གཟུང་འཛིན་གྱི་མཚན་མ་མི་སྣང་ཡང་འགྲོ་བ་འདུལ་བའི་ཕྱིར་དེ་དང་མཐུན་པའི་ཕྱག་རྒྱའི་རྣམ་པ་སྒྱུ་མ་
ལྟ་བུར་མ་འགག་པར་སྟོན་པ་སྟེ།   གཞི་དུས་སུ་གདོད་མ་རང་བྱུང་གི་ཡེ་ཤེས་ལ་ཉེས་སྐྱོན་གྱིས་གོས་མ་མྱོང་བ་དང་།   འབྲས་དུས་སུ་རང་བྱུང་གི་ཡེ་ཤེས་དེ་རྣམ་འགྱུར་གྱི་གློ་བུར་གྱི་སྒྲིབ་པ་ཀུན་ལས་གྲོལ་བའི་དག་པ་
གཉིས་ལྡན་ཆོས་ཀྱི་སྐུ་ལ་རང་བཞིན་ལྷུན་གྲུབ་ཏུ་བཞུགས་པའི་ཡོན་ཏན་རྣམས་རྟེན་དང་བརྟེན་པའི་དཀྱིལ་འཁོར་དེ་དང་དེའི་ངོ་བོར་ཤར་བ་ལས་ཐ་མལ་གྱི་སྣང་ཞེན་རང་མཚན་པ་རྡུལ་ཙམ་མེད་པའི་གཞི་འབྲས་སྦྲེལ་བའི་
དག་པ་ཁྱད་པར་ཅན་ལ་མོས་པ་ཤུགས་དྲག་ཏུ་བཞག་པར་བྱ་བ་དང་།   བྱེ་བྲག་ཏུ་གཞི་དུས་སུ་ཆོས་ཐམས་ཅད་དེ་བཞིན་ཉིད་དུ་རོ་གཅིག་པ་དང་།   འབྲས་དུས་སུ་སྐུ་དང་ཡེ་ཤེས་རོ་གཅིག་པས་ཞལ་གཅིག གཞི་དུས་སུ་
གདོད་མའི་ཆོས་དབྱིངས་མཉམ་པ་ཉིད་ལས་མ་གཡོས་ཀྱང་ལྡོག་ཆ་ནས་བདེན་པ་གཉིས་དང་།   འབྲས་དུས་སུ་ཚོགས་གཉིས་མཐར་ཕྱིན་པའམ་ཇི་ལྟ་ཇི་སྙེད་མཁྱེན་པའི་ཡེ་ཤེས་མངའ་བས་ཕྱག་གཉིས་ལ་སོགས་པས་མཚོན་ནས་ལྷ་

སྐུ་རྒྱན་ཆས་ལ་སོགས་པ་རྣམ་པ་ཐམས་ཅད་ཀྱི་དག་པ་དྲན་པར་བྱའོ།  །དེ་ལྟ་བུའི་ཚུལ་དུ་གསལ་གདབ་ཅིང་ཏིང་ངེ་འཛིན་གྱི་རྩལ་སྦྱང་ཕྱིར་གཞལ་ཡས་ཁང་ཡུངས་འབྲུ་ཙམ་གྱི་ནང་དུ་ལྷ་སྟོང་གསུམ་
གྱི་ཚད་ཙམ་བསྒོམ་པ་དང་།   དེ་ལས་གོ་ལྡོག་པ་སོགས་ཆེ་ཆུང་མ་ངེས་པ་ལ་རྩལ་སྦྱངས་པས་གཞལ་ཡས་ཡུངས་འབྲུ་ཙམ་པ་ཆེར་མ་སོང་ཞིང་།   ལྷ་སྟོང་གསུམ་ཙམ་བསྒོམ་པ་ཆུང་ངུར་མ་
སོང་ཡང་དོགས་པ་དང་མི་འཚམས་པའི་སྐྱོན་མེད་པ་སོགས།   ཅི་ལྟར་བསྒོམས་ཀྱང་བདེ་བ་ནམ་མཁའ་ལ་མདུང་བསྐོར་བ་ལྟ་བུའི་ཏིང་ངེ་འཛིན་གྱིས་སྣང་བ་ཐམས་ཅད་ལྷ་སྐུའི་རོལ་པར་སྤྲོ་
བ་སོགས་རྩལ་སྣང་གོང་འཕེལ་གྱི་བོགས་དབྱུང་བས།   མ་དག་པའི་ལས་སྣང་འདི་ཐམས་ཅད་དག་པ་ལྷ་སྐུར་བསྒྱུར་བའི་ཏིང་ངེ་འཛིན་ལ་འབད་པར་བྱའོ།  །དེ་ལྟར་ལྷར་གསལ་བའི་ཏིང་ངེ་
འཛིན་དེ་དག་བྱིང་རྒོད་ཀྱི་གེགས་བསལ་ཏེ་ལེགས་པར་བསྒྲུབས་པའི་ལྷར་སྣང་དང་རང་སེམས་དབྱེར་མེད་དུ་བསྲེས་ཏེ་ལྷ་སྤངས་པའི་ཕ་རོལ་ན་སེམས་མེད།   སེམས་སྤངས་པའི་ཕ་རོལ་ན་ལྷ་མེད་
པས་ལྷར་སྣང་དང་ང་སེམས་དབྱེར་མེད་ཀྱི་ངང་ནས་བསྐྱངས་ལ།   ཟབ་པ་དེ་ཁོ་ན་ཉིད་དང་གསལ་བ་སྐུ་ཡི་རྣམ་པ་གཉིས་སུ་མེད་པའི་སྐུ་ཐུགས་ཟུང་འཇུག་ཡེ་ཤེས་ཀྱི་རོལ་པར་ལམ་དུ་ཁྱེར་

པའི་ཚུལ་ལ་མཁས་པར་བྱའོ།  །གཉིས་པ་གསུང་བཟླས་པ་སྔགས་ཀྱི་ཁྲིད་ལ་གཉིས།   རྩ་གསུམ་སྤྱི་དྲིལ་དང་སོ་སོའི་ཛབ་དགོངས་སོ།  །དང་པོ་རྟ་མགྲིན་གྱི་ཐུགས་
ཀར་པདྨ་དང་ཟླ་བའི་སྟེང་དུ་ཡེ་ཤེས་སེམས་དཔའ་འཕགས་མཆོག་སྤྱན་རས་གཟིགས་སྐུ་མདོག་དཀར་གསལ་ཞི་ཞིང་འཛུམ་པ་གཡས་མཆོག་སྦྱིན་གྱི་ཕྱག་རྒྱ་པུས་མོའི་སྟེང་དུ་བརྐྱངས་པ།  
གཡོན་པདྨ་དཀར་པོའི་ཡུ་བ་ཐུགས་ཀར་བསྣམས་པའི་འདབ་མ་སྙན་གྱི་ཐད་སོར་ཁ་ཕྱེ་བ།  དར་དང་རིན་པོ་ཆེའི་རྒྱན་ཆས་ཡོངས་སུ་རྫོགས་པ་ཞབས་ཕྱེད་སྐྱིལ་གྱིས་བཞུགས་པ།   དེ་
ཡི་ཐུགས་དབུས་ཉི་ཟླའི་གྭའུ་ཁ་སྦྱོར་གྱི་ཀློང་དུ་ཐུགས་སྲོག་ཏིང་འཛིན་སེམས་དཔའ་འམ་ཧྲཱིཿདཀར་པོའི་མཐར་རྩ་གསུམ་སྤྱི་དྲིལ་གྱི་སྔགས་ཉེར་གཅིག་པ་གཡས་སུ་འཁོར་བ་ལས་
འོད་ཟེར་འཕྲོས།   ཕྱོགས་བཅུའི་རྒྱལ་བ་སྲས་དང་བཅས་པ་ལ་ཐུགས་མཉེས་པའི་མཆོད་པ་འབུལ།  བྱིན་བས་དངོས་གྲུབ་ཐམས་ཅད་རང་ལ་བསྡུས།   འགྲོ་བ་ཐམས་ཅད་ཀྱི་སྒྲིབ་
གཉིས་བག་ཆགས་དང་བཅས་པ་སྦྱངས།   འོད་ཟེར་རྣམས་ཚུར་འདུས་བདག་ལ་ཐིམ་པས་མཆོག་ཐུན་མོང་གི་དངོས་གྲུབ་རྣམ་གཉིས་ཐོབ།   སྣང་སྲིད་ཐམས་ཅད་སྣང་བ་ལྷའི་སྐུ།   

  གྲགས་པ་སྔགས།   དྲན་རྟོག་ཡེ་ཤེས་ཀྱི་འཁོར་ལོར་གྱུར་པར་དམིགས་ནས་ཨོཾ་ཨཱཿཧཱུྃ་བཛྲ་གུ་རུ་པདྨ་དྷེ་ཝ་སོགས་བཟླའོ།  །དེ་ལ་སྐབས་འདིར་བསྒྲུབ་བྱའི་ལྷ་རྩ་གསུམ་སྤྱི་ལ་དམིགས་
པ་དང་།  བསྒོམ་བྱའི་ཏིང་འཛིན་བསྙེན་སྒྲུབ་ལས་གསུམ་གཅིག་ཏུ་དྲིལ་བ་དང་།   བཟླ་བྱའི་སྔགས་ཀྱང་སྤྱི་དྲིལ་བསྙེན་སྒྲུབ་ལས་གསུམ་གཅིག་ཏུ་དྲིལ་བ་ཡིན་ཏེ།  ཨོཾ་ཨཱཿཧཱུྃ་ཞེས་སྐུ་
གསུང་ཐུགས་ཀྱི་ཡི་གེས་དབུ་དྲངས་ཏེ།   བཛྲ་རྡོ་རྗེ།   གུ་རུ་བླ་མ།   པདྨ་ཞེས་རྒྱ་སྐད་སོར་བཞག་གི་མཚན།   དེ་རྣམས་ཀྱི་བླ་མ་དང་།   དེ་ཝ་ཞེས་ལྷ་ཡི་དམ་ལ་འཇུག་པ།   ཨོ་
རྒྱན་མཁའ་འགྲོའི་བརྡར་དྷེ་ཝ་ཞེས་ཡི་དམ།   ཌཱཀྐི་ནི་ཞེས་པ་མཁའ་འགྲོ་སྟེ།   དེ་ཡང་མཁའ་འགྲོའི་བརྡར་དྷ་ཀི་ནཱི་ཞེས་སུ་སོང་བའོ།  །དེ་ལྟར་རྩ་བ་གསུམ་ལ་བོས་ཤིང་ཐུགས་དམ་
བསྐུལ་ནས་དོན་དུ་གང་གཉེར་ན།   སརྦ་སིདྡྷི་ཞེས་དངོས་གྲུབ་ཐམས་ཅད།   ཕ་ལ་དོན་འགྱུར་གྱི་བཟང་པོ།   དེ་དག་སྩོལ་ཅིག་ཅེས་བསྐུལ་བའི་དོན་དུ་ཧཱུྃ་སྦྱར་བའོ།  །དེ་བསྙེན་སྒྲུབ་ལས་
གསུམ་དང་སྦྱར་ན།   བླ་མ་ཡན་ཆོད་བསྙེན་པ།  ཡི་དམ་མཁའ་འགྲོ་སྒྲུབ་པ།   དངོས་གྲུབ་བསྐུལ་བ་ལས་སྔགས་སོ།  །གཉིས་པ་བྱེ་བྲག་གི་བཟླས་པ་ལའང་།   བསྙེན་སྒྲུབ་གཉིས་ལས་དང་

པོ་ལ།   རིགས་བདག་ལ་བརྟེན་ནས་བདག་དོན་བྱིན་རླབས་བསྡུ་བ།   སྙིང་གའི་ཡེ་ཤེས་སེམས་དཔའ་ལ་བརྟེན་ནས་གཞན་དོན་ཕྲིན་ལས་མཁའ་ཁྱབ་ཀྱི་བཟླས་པ་གཉིས།  
དང་པོ་ལའང་བསྒོམ་དོན་དང་།   སྔགས་དོན་གཉིས་ལས།   དང་པོ་རིགས་བདག་གི་ཐུགས་ཀར་ཟླ་སྟེང་ཧྲཱིཿདམར་པོའི་མཐར་སྔགས་ཀྱིས་གཡས་སུ་བསྐོར་བ་ལས་འོད་ཟེར་འཕྲོས།   
སྲིད་དང་ཞི་བའི་ཚེ་བཅུད་དང་དཔལ་ཡོན་ཐམས་ཅད་བདུད་རྩི་འོད་ཟེར་དང་བཅས་པའི་རྣམ་པར་བཀུག་ནས་ཕྱག་གི་ཚེ་བུམ་དུ་ཞུགས་པ་གང་བའི་ཚུལ་གྱིས་ལུད་དེ་རང་གི་སྤྱི་བོ་ནས་ཞུགས།   
ལུས་ཀྱི་ནང་ཐམས་ཅད་གང་བའི་ཚུལ་གྱིས་བྱིན་རླབས་དང་དངོས་གྲུབ་ཐམས་ཅད་ཐོབ་པར་བསམ་ལ་བཟླའོ།  །གཉིས་པ་ནི།   ཨོཾ་ཞེས་བཀྲ་ཤིས་ཤིང་བདེ་ལེགས་སུ་བྱེད་པའི་ཡི་གེས་མགོ་
དྲངས་ཏེ།   ཨ་མཱ་ར་ཎི་ཞེས་ཨ་ཐུང་དགག་པའི་སྒྲ་ཡིན་ཅིང་།   མཱ་ར་ཡ་འཆི་བ་ལ་འཇུག་པས་སྒྲ་སྦྱར་ན་མི་འཆི་བའམ།   འཆི་མེད་ཅེས་བཅོམ་ལྡན་འདས་ཉིད་ལ་བོས་ནས།   ཛཱི་ཝནྟི།  
འཚོ་བ།   སྭཱ་ཧཱ།   གཞི་ཚུགས།   ཞེས་སམ།   སུ་ལེགས་པ་ནི་སྦྱིན་པའི་སྒྲར་སོང་ན་ལེགས་པ་བྱིན་ཅིག་ཅེས་བྱ་བར་འགྱུར་རོ།  །གཉིས་པ་ལའང་བསྒོམ་དོན་དང་སྔགས་དོན་གཉིས་

ལས།   དང་པོ།   ཐུགས་ཀའི་ཡེ་ཤེས་སེམས་དཔའི་ཐུགས་ཀར་སྤྱི་དྲིལ་གྱི་སྔགས་མི་དམིགས་པར་བྱས་པའི་ཚབ་ཏུ་ཡི་གེ་དྲུག་པས་བསྐོར་བ་ལ་འོད་ཟེར་འཕྲོས་པས་རིགས་དྲུག་གི་
སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས།   དེ་དག་ཐམས་ཅད་མ་ལུས་པ་རྒྱལ་བ་རིགས་དྲུག་སོ་སོའི་ངོ་བོར་གནས་གྱུར་པར་བསམ་ལ་བཟླའོ།  །གཉིས་པ་སྔགས་དོན།   ཨོཾ་མགོ་
འདྲེན།   མ་ཎི་ནོར་བུ།   པདྨེ།   པདྨ་ཅན།   ཧཱུྃ་ཐུགས་དམ་བསྐུལ་བ་སྟེ།   དེ་ཡང་ནོར་བུ་པདྨ་ཞེས་ནོར་བུ་ཆུ་ཤེལ་གྱི་ཕྲེང་བ་དང་།  པདྨ་དཀར་པོའི་ཕྱག་མཚན་ཅན་ཞེས་དྲང་དོན་ནམ།  
ངེས་དོན་སྟོང་ཉིད་སྙིང་རྗེ་ཟུང་དུ་འཇུག་པ་སོགས་བཤད་པ་མང་པོ་གཞུང་གཞན་ནས་འབྱུང་བ་ལྟར་རོ།  །གཉིས་པ་སྒྲུབ་པ་ལ་ཞི་བ་དང་ཁྲོ་བོ་གཉིས་ལས།   དང་པོ་ལ་བསྒོམ་དོན་དང་
སྔགས་དོན་གཉིས།   དང་པོ་ཡེ་ཤེས་སེམས་དཔའི་ཐུགས་ཀར་མ་ཎིའི་ཚབ་ཏུ་བཛྲ་གུ་རུ་གསལ་བཏབ་པ་ལས་འོད་ཟེར་འཕྲོས།   རྒྱལ་བ་མཆོད།  བྱིན་རླབས་བསྡུས།   སེམས་ཅན་
གྱི་སྒྲིབ་པ་སྦྱངས་ནས་རང་གཞན་དོན་གཉིས་ལྷུན་གྱིས་གྲུབ་པར་བསམས་ལ་སྔགས་བཟླ།   གཉིས་པ་སྔགས་དོན།   ཨོཾ་ཨཱཿཧཱུྃ་ཞེས་སྐུ་གསུང་ཐུགས་སམ་སྐུ་གསུམ་གྱི་ས་བོན་གྱིས་

དབུ་དྲངས་ནས།  བཛྲ་ནི་རྡོ་རྗེ་ཞེས་ཆོས་སྐུ་གསང་བ་འདུས་པ་སྟེ།   རྡོ་རྗེ་མི་ཕྱེད་པའི་དོན་ཡིན་པས་ཆོས་སྐུ་སྤྲོས་བྲལ་མཚན་རྟོག་གིས་མི་ཕྱེད་པ་བསྟན་ནོ།  །
གུ་རུ་ནི་བླ་མ་སྟེ།   གུ་རུའི་སྒྲ་ལྕི་བ་ལ་འཇུག་པས།   ཁ་སྦྱོར་བདུན་ལྡན་ཡོན་ཏན་བླ་ན་མེད་པས་ཡོངས་སུ་གང་བ་ལྟར་ལྕི་བ་ལོངས་སྐུ་ཐོད་ཕྲེང་སྡེ་ལྔ་བསྟན།   པདྨ་ནི།  རྒྱ་སྐད་བོད་དུའང་
སོར་བཞག་པ་སྟེ།   གསུང་རྡོ་རྗེ་མ་ཆགས་པ་སྐྱོན་བྲལ་པདྨའི་རིགས་སུ་སྟོན་པའི་སྤྲུལ་སྐུ་པདྨ་འབྱུང་གནས་སོ།  །དེ་ལྟ་བུའི་སྐུ་གསུམ་དབྱེར་མི་ཕྱེད་པའི་རྡོ་རྗེ་འཆང་ཆེན་པོ་རང་བྱུང་པདྨ་ཐོད་
ཕྲེང་དེ་ལ་བོས་ནས་ཅི་ཞིག་དོན་དུ་གཉེར་ན།   སིདྡྷི་ཞེས་མཆོག་ཐུན་གྱི་དངོས་གྲུབ།   ཧཱུྃ་ཞེས་པས་བསྐུལ་བའི་སྔགས་ཡིན་པས་དོན་གྱིས་སྩོལ་ཅིག་ཅེས་པར་འགྱུར་རོ།  །རྡོ་རྗེའི་སྔགས་
འདི་ནི་སྔགས་ཐམས་ཅད་ཀྱི་རྒྱལ་པོ་སྟེ་འདིར་སྒྲ་ཐད་དྲང་ཙམ་དུ་བཤད་པ་ལས།   གཞན་དུ་ཕྱི་ནང་གསང་བ་དེ་ཁོ་ནའི་བཤད་ཚུལ་མཐའ་དག་པ་སོ་སོའི་སྐྱེ་བོའི་བློའི་ར་བ་ལས་བརྒལ་བའོ།  །
གཉིས་པ་དྲག་པོ་ལ་ཡང་།   བསྒོམ་དོན་དང་གོ་དོན་གཉིས།   དང་པོ།   རང་གིས་སྔགས་བཟླས་པའི་རྐྱེན་གྱིས་དྲག་པོ་སྡེ་ལྔའི་ཐུགས་དམ་བསྐུལ།   སྐུ་ལས་སྤྲུལ་པའི་ཁྲོ་ཚོགས་མཚོན་

ཆས་བར་ཆད་དགྲ་བགེགས་དམ་སྲི་གདུག་པ་ཅན་ཐམས་ཅད་ཚར་བཅད།   སྲོག་སྙིང་འཕྲོག   །  དབང་དུ་བསྡུས།   བྲན་དུ་བཀོལ།   ཞི་བས་གདུལ་དུ་མི་འཚལ་བ་ཐམས་ཅད་ཡེ་ཤེས་ཀྱི་
དབྱིངས་སུ་བསྲེག་པར་བསམས་ལ་བཟླའོ།  །གཉིས་པ།   འབྲུ་གསུམ་གྱིས་ཐོག་དྲངས་ནས།   ཨར྄་ཙིག་ཁྲོས་པ།   ནིར྄་ཙིག་ཤིན་ཏུ་ཁྲོས་པ་སྟེ།   དེ་བཞིན་གཤེགས་པའི་བརྡའོ།  །སྒྲ་བ་
ཁ་ཅིག་སྒྲ་བསྒྲུབས་ནས་འོད་ཟེར་མེ་ལྕེའི་ཕྲེང་བ་ཅན་དུ འང་བསྒྱུར།   བྷ་ག་ཝ་ཏེ།  བཅོམ་ལྡན་འདས།   ན་མོ་ཕྱག་འཚལ་བ་སྟེ།   སྒྲ་སྡོམ་ན་ཁྲོས་པ་ཤིན་ཏུ་ཁྲོས་པའི་བཅོམ་ལྡན་འདས་
ལ་ཕྱག་འཚལ་ལོ།  །ཞེས་བྱ་བའོ།  །ཧཱུྃ་ཧཱུྃ་ཞེས་ཐུགས་དམ་དྲག་ཏུ་བསྐུལ་བ་དང་།   ཕཊ྄་ཞེས་ལས་ལ་བསྐུལ་བའོ།  །གསུམ་པ་ལས་སྦྱོར་ལའང་མཆོག་གི་ལས་སྦྱོར་དང་ཕལ་པ་གཉིས།  
དང་པོ་ལ་བསྒོམ་དོན་དང་སྔགས་དོན་གཉིས།   དང་པོ།   ཡུམ་གྱིས་ཡབ་བསྐུལ་བ་ཞེས་བྱ་བ་སྦྱོར་ཡུམ་རྡོ་རྗེ་ཕག་མོའི་ཐུགས་སྲོག་བྃཿལས་ཡབ་ཀྱི་སྔགས་ཕྲེང་བྱུང་།   ཡུམ་གྱི་ཞལ་
ནས་ཐོན།   ཡབ་ཀྱི་ཞལ་དུ་ཞུགས་ཤིང་ཐུགས་སྲོག་ལ་ཐིམ་པས།  བདེ་བ་ཆེན་པོའི་ཡེ་ཤེས་བཟོད་དུ་མེད་པ་འབར།   སླར་ཡང་ཡབ་ཀྱི་ཐུགས་སྲོག་ལས་བརྡོལ་བའི་ཚུལ་གྱིས་བྱུང་།   

ཡབ་ཀྱི་རྡོ་རྗེ་ནོར་བུའི་ལམ་ནས་ཡུམ་གྱི་མཁར་བརྒྱུད་དེ་ཐུགས་སྲོག་ལ་ཐིམ།   དེ་ལྟར་བར་མ་ཆད་པ་མགལ་མེ་ལྟར་འཁོར་བའི་འོད་དང་བདེ་བའི་རྩལ་གྱིས་སྣང་སྲིད་
ཐམས་ཅད་རྡོ་རྗེ་གསུམ་གྱི་རོལ་པ་དེ་ཡང་བདེ་སྟོང་གཉིས་སུ་མེད་པའི་ཡེ་ཤེས་རྡོ་རྗེ་འབའ་ཞིག་གི་རང་བཞིན་དུ་ཤེས་པར་བསམས་ལ་བཟླ།   གཉིས་པ་བཟླ་བྱའི་སྔགས།  ཨོཾ་ཞེས་མགོ་འདྲེན་
པའི་སྔགས།   ཧྲཱིཿརྒྱུ་མ་ནོར་བ་རྩ་བའི་སྔགས།   བཛྲ་ཀྲོ་དྷ་ཁྲོ་བོ།   ཧ་ཡ་རྟ་གྲཱྀ་ཝ་མགྲིན་པ་སྟེ།   རྡོ་རྗེ་ཁྲོ་བོ་རྟ་མགྲིན་ཞེས་བསྐྱེད་པ་རྐྱེན་གྱི་སྔགས།   དེའི་ཐ་མར་ཐུགས་དམ་བསྐུལ་
ཞིང་དྲག་ཏུ་བསྐུལ་བའི་ཕྱིར་ཧཱུྃ་ཕཊ྄་ཅེས་སྦྱར་བས་བཟླས་པ་ལས་ཀྱི་སྔགས་སུའང་གྲུབ་པའོ།  །དེའི་གཤམ་དུ་ར་ཙ་ཧྲཱི་ཡ།   དཔའ་བོ་སྡེ་བཞིའི་སྲོག   །སརྦ་སིདྡྷི་དངོས་གྲུབ་ཐམས་ཅད་
ཧཱུྃ་ཐུགས་དམ་བསྐུལ་ཕྱིར་དོན་དུ་སྩོལ་ཞེས་པར་འགྱུར་རོ།  །གཉིས་པ་ཕལ་བའི་ལས་ལ་སྤྱི་དང་བྱེ་བྲག་གཉིས་ལས།   དང་པོ།   ལས་བཞི་ཐུན་མོང་དུ་བསྒྲུབ་པ་ཡབ་ཀྱིས་ཡུམ་
བསྐུལ་བ་ལ།   བསྒོམ་དོན་དང་སྔགས་དོན་གཉིས་ལས།   དང་པོ་ཡབ་རྟ་མགྲིན་གྱི་ཐུགས་ཀའི་ཧྲཱིཿལས་ཡུམ་གྱི་སྔགས་ཕྲེང་བརྒྱུད་མར་བྱུང་།   མཁའ་གསང་གི་ལམ་བརྒྱུད་དེ་

ཡུམ་གྱི་ཐུགས་སྲོག་ལ་ཐིམ་པས་དགྱེས་པ་བསྐྱེད།   སླར་ཡང་ཡུམ་གྱི་ཐུགས་སྲོག་ལས་བྱུང་ནས་ཡབ་ཀྱི་ཞལ་དུ་ཞུགས།   ཐུགས་སྲོག་ལ་ཐིམ།   དེ་ལྟར་བར་མེད་དུ་འཁོར་བའི་སྦྱོར་
མཚམས་ནས་མཁའ་འགྲོ་མ་དཀར་སེར་དམར་ལྗང་བཞིས་སྲིད་གསུམ་གང་།   དཀར་མོས་ཞི་བ་སོགས་ལས་བཞི་རྩོལ་མེད་དུ་བསྒྲུབ་པར་བསམ།   གཉིས་པ་བཟླ་བྱའི་སྔགས།   ཨོཾ་ཞེས་
པས་ཐོག་དྲངས།   བྃ།   རྒྱུའི་སྔགས།   བཛྲ་བྷ་ར་ཧེ།   རྡོ་རྗེ་ཕག་མོ།   ཀྲོ་ཏི་ཀཱ་ལི།   ཁྲོ་མོ་ནག་མོ་ཞེས་དང་།  དེའི་མཐར་ཐུགས་དམ་བསྐུལ་བའི་སྔགས་ཧཱུྃ་ཕཊ་དང་།   ཧ་རི་ནི་ས།  
རིགས་བཞིའི་མཁའ་འགྲོའི་སྲོག་སྔགས།   སརྦ་སིདྡྷི་དངོས་གྲུབ་ཐམས་ཅད།   ཧཱུྃ་སྩོལ་བར་བསྐུལ་བའོ།  །གཉིས་པ་ལ།   ཚར་གཅོད་པ་དང་།   རྗེས་སུ་འཛིན་པ་གཉིས།   དང་
པོ་ལ།   བསྒོམ་དོན་དང་།   སྔགས་དོན་གཉིས།   དང་པོ།  རྒྱལ་པོ་ཆེན་པོས་ལས་བྱེད་རྣམས་ལ་བཀའ་བསྒོ་བ་ལྟར།   རང་ཉིད་གཙོ་བོའི་ཞལ་ནས་ཤཱ་ས་ནའི་སྒྲ་བསྒྲགས་པས།   
ཡེ་ཤེས་དང་ལས་དང་འཇིག་རྟེན་གྱི་ཆོས་སྐྱོང་རབ་འབྱམས་ཁྲོམ་ཚོགས་པ་ལྟ་བུ་རྣམས་ཀྱིས་དམིགས་བྱ་འགུགས་བསྒྲལ་བརླག་པའི་ཕྲིན་ལས་མཛད་པར་བསམ།   སྔགས་དོན།  

ཨོཾ་གྱིས་མགོ་དྲངས་ནས།   མ་ཧཱ་ཀཱ་ལ་ནག་པོ་ཆེན་པོ་སོགས་གཞུང་གཞན་ལྟར་ཤེས་པར་བྱའོ།  །གཉིས་པ་ཐུན་མོང་གི་ལས་ཐམས་ཅད་ཀྱི་གཙོ་བོའམ་རྟེན་དུ་གྱུར་བ་ཚེ་
སྒྲུབ་པའི་སྒོ་ནས་རང་ངམ་གཞན་ལ་ཕན་འདོགས་པར་བྱེད་པ་ལ།   བསྒོམ་བྱའི་དམིགས་པ་བསྟན་པ་དང་།   བཟླ་བྱའི་སྔགས་དོན་བཤད་པ་གཉིས།   དང་པོ།   རང་ཉིད་ཀྱི་ཕྱག་གི་ཐོད་པ་ཚེ་
ལྷ་ཡུམ་གྱི་ངོ་བོ།   བུམ་པ་ཡབ་ཀྱི་ངོ་བོ།   དེ་གཉིས་ལས་ལྷ་མོ་མགྱོགས་མ།   སེར་དཀར་དམར་ལྗང་མཐིང་ག   །ཕྱག་གཡས་མདའ་དར།   གཡོན་བུམ་པ་ཅན།   ཉི་ཟེར་གྱི་རྡུལ་ལྟར་
འཕྲོས་པས།   དང་པོ།   རང་གི་ཚེ་ཆད་ཉམས་ཡར་བརྐུས་ཐམས་ཅད་རྡོ་ཁབ་ལེན་གྱིས་ལྕགས་ལྟར་བསྡུས་ཏེ་སྤྱི་བོ་ནས་ལུས་ལ་བསྟིམ།   གཉིས་པ་ཁྱབ་བྱ་ས་ཆུ་མེ་རླུང་བཞི་དང་།   ཁྱབ་
བྱེད་ནམ་མཁའ་སྟེ་ཕྱི་སྣོད་འབྱུང་བའི་བཅུད་དང་དཔལ་ཡོན་ཐམས་ཅད་འོད་ཟེར་ཁ་དོག་ལྔའི་རྣམ་པར་བསྡུས་ཏེ་ལུས་ལ་གཞུག  །གསུམ་པ་ནང་བཅུད་འགྲོ་བའི་ཚེ་དཔལ་འོད་ཟེར་གྱི་
རྣམ་པར་བསྡུ་ཞིང་བསྟིམ།   བཞི་པ་སྲས་བཅས་རྒྱལ་བའི་བྱིན་རླབས་འཇའ་འོད་ཐིག་ལེ་སྐུ་ཡིག་འབྲུ་ཕྱག་མཚན་གྱི་རྣམ་པས་རང་ལ་དབྱེར་མེད་པར་སིབ་སིབ་ཏུ་ཐིམ་པས་རྡོ་རྗེའི་ཚེ་ལ་

དབང་འབྱོར་བར་བསམ་ལ་བཟླའོ།  །གཉིས་པ་སྔགས་དོན།   ཨོཾ་གྱིས་མགོ་དྲངས་ནས།   བཛྲ་གུ་རུ་པདྨ།   རྡོ་རྗེའི་བླ་མ་པདྨ་ཞེས་དང་།   སིདྡྷི་དངོས་གྲུབ།   ཨཱ་ཡུ་ཥེ་ཚེ།   ཧཱུྃ་ཡེ་
ཤེས་ཀྱི་ཚེ་ཡི་ས་བོན།  ནྲྀ་འཇིག་རྟེན་པའི་ཚེ་སྲོག་རྟེན།   ཛཿཞེས་ཚེ་བཅུད་དེ་རྣམས་འགུགས་པའོ།  །དེ་ལྟར་བཟླས་དམིགས་ཀྱི་རིམ་པ་ཅུང་ཟད་བཤད་ནས།   གསུམ་པ།   ཐུགས་
འོད་གསལ་དེ་ཁོ་ན་ཉིད་ཀྱི་རྣལ་འབྱོར་ལ།   མཚན་བཅས་མཚན་མེད་གཉིས།  དང་པོ།   གཞུང་ལས།   ལུས་གནད་བསྲངས་སོགས་གསུངས་པ་ལྟར།   རང་རྡོ་རྗེ་ཐོད་ཕྲེང་གི་སྐུ་
རྐྱང་པ་ཙམ་དུ་གསལ་བའི་སྟོང་ར་འོད་ཀྱི་རང་བཞིན་གྱི་དབུས་སུ།   རྩ་གསུམ་འཁོར་ལོ་བཞི་དང་བཅས་པ་གསལ་བཏབ་ལ་རླུང་རོ་བསལ།   གྲུ་གཡོན་གྱི་ཁ་ཊྭཱྃ་མནྡཱ་རའི་ངོ་བོ་ལས་
འོད་དམར་སེར་བདེ་བ་ཆེན་པོའི་རྣམ་པར་བྱུང་།   རང་གི་སྣ་བུག་ནས་ཞུགས།   ལྟེ་བའི་གཏུམ་མོ་ཨ་ཤད་ཀྱི་རྣམ་པ་ཅན་ལ་རེག་པས་མེ་འབར།   མེ་ལྕེ་ཇེ་ཆེར་སོང་བས་སྤྱི་བོའི་ཧཾ་ཞུ་བའི་
འབར་འཛག་གིས་དྲང་བའི་བདེ་བ་ལ་སེམས་གཏད་ནས་དམིགས་པ་དང་སྦྱར་བའི་བུམ་ཅན་ཅི་ནུས་སུ་འཛིན་པའོ།  །གཉིས་པ།   གཞུང་ལས།  རིག་པ་འཛིན་མེད་དུ་འཇོག་ཞེས་པས་

སེམས་དུས་གསུམ་གྱི་སྤྲོས་པ་ཐམས་ཅད་དང་བྲལ་བའི་རིག་སྟོང་ཟུང་འཇུག་འོད་གསལ་རྫོགས་པ་ཆེན་པོའི་ངང་དུ་མཉམ་པར་བཞག་གོ། གསུམ་པ་རྗེས་ཀྱི་
བྱ་བ་ལ།   ལྷ་སྐུ་འོད་གསལ་དུ་བསྡུ་བ་དང་།   དེ་ལས་ལྡང་བའི་རྣལ་འབྱོར་གཉིས།   དང་པོ།   ཐུན་མཐར་སྣང་སྲིད་ཐམས་ཅད་འོད་དུ་ཞུ་ནས་གཞལ་ཡས་ཁང་ལ་ཐིམ།   དེ་རང་
ལ།  རང་ཡེ་ཤེས་སེམས་དཔའ།   ཡེ་ཤེས་སེམས་དཔའ་འམ་ཐུགས་སྲོག ཐུགས་སྲོག ཐིག་ལེ།   ཐིག་ལེ་ནཱ་ད་ཤིན་ཏུ་ཕྲ་བ་སུམ་འཁྱོགས་ལ་ཐིམ།   མཐར་ནཱ་ད་ཡང་
ནམ་མཁའ་ལ་གློག་ཡལ་བ་ལྟར་སྐྱེ་མེད་ཀྱི་ངང་དུ་ཐིམ།   དེ་ལྟར་བློས་གསལ་དུ་བྱས་པའི་སྟོང་པ་དང་།   རང་གི་སེམས་གདོད་མའི་སྟོང་པ་ཆེན་པོ་སྐྱེ་འགག་གནས་གསུམ་དང་བྲལ་
བ་གཅིག་ཏུ་བསྲེས་ལ་མཉམ་པར་བཞག་ཐུན་ལས་ལྡང་བ་ན་ཆུ་ལས་ཆུ་བུར་བརྡོལ་བ་ལྟར་ཟུང་འཇུག་གི་དབྱིངས་ལས་བདག་ཉིད་དཀྱིལ་འཁོར་གྱི་འཁོར་ལོར་བཞེངས་ནས་སྣང་
གྲགས་རྟོག་ཚོགས་ཐམས་ཅད་ལྷ་སྔགས་ཡེ་ཤེས་ཀྱི་རོལ་པར་བལྟས་ལ།   དགེ་བསྔོ་སྨོན་ལམ་ཤིས་བརྗོད་རྣམས་བྱའོ།  །དེ་ལྟར་བརྩོན་པས་མྱུར་དུ་རྣམ་པ་ཐམས་ཅད་མཁྱེན་པའི་ཡེ་ཤེས་

ཐོབ་པར་འགྱུར་བ་ནི་ངེས་པའོ།  །འདིར་སྨྲས་པ།   གཏེར་འབྱིན་རྒྱུ་སྐར་ཕྲེང་བ་ཡི།  །དང་པོར་གྱུར་པའི་ཟབ་གཏེར་གཟུགས།  །སླར་ཡང་དུས་ཀྱི་ཐ་མར་ནི།  །འདྲེན་མཆོག་
ཐུགས་ཀྱི་རྒྱ་མཚོར་གསལ།  །ཚུལ་དེའི་རྨད་བྱུང་རྟེན་འབྱུང་གིས།  །བསྟན་དང་འགྲོ་བའི་མངའ་ཐང་དཔལ།  །རྫོགས་ལྡན་སླར་ཡང་བོས་པ་བཞིན།  །སྐལ་བཟང་རྣམས་ཀྱི་དཔྱིད་
དུ་གནས།  །ཞེས་ཟབ་གསང་རྩ་བ་གསུམ་དྲིལ་ཏེ་སྒྲུབ་པའི་ཟབ་ཁྲིད་སྙིང་པོར་བསྡུས་པ་འདིའང་ཁྱབ་བདག་རྡོ་རྗེ་འཆང་ཉིད་ཀྱིས་ཞལ་ཁྲིད་གནད་སྨིན་དུ་བསྩལ་ཞིང་།   དཀྱུས་ཀྱིས་
བཅད་པའི་དཔེ་ཐོ་གནང་ནས་ཟིན་བྲིས་གྱིས་ཤིག་པའི་བཀའ་ཡི་གནང་བ་རྗེས་སུ་ཐོབ་པ་ལ་བརྟེན་ནས་ཞལ་གྱི་བདུད་རྩིས་འཚོ་བའི་སྐལ་བཟང་ཐོབ་པ་མི་ཕམ་འཇམ་དབྱངས་རྒྱ་མཚོས་རང་བཟོ་
སྤངས་ཏེ་བྲིས་པས་ལམ་དོན་གཉེར་གྱི་སྐལ་ལྡན་རྣམས་ཀྱི་བསམ་པ་ཡོངས་སུ་རྫོགས་པར་གྱུར་ཅིག   །དགེའོ།  །།    །།
༄༅།  །པདྨ་མཁའ་འགྲོ་རིགས་བྱེད་རྩལ་གྱི་བསྙེན་སྒྲུབ་ལས་གསུམ་གྱི་ཚུལ་མདོར་བསྡུས་སུ་བཤད་པ་ཨུཏྤལ་དམར་པོའི་ཕྲེང་བ་བཞུགས་སོ།  །

༄༅།  །གང་མཚན་ཨུཏྤལ་དམར་པོའི་ཞགས་པ་ཡིས།  །སྲིད་ཞིའི་དགེ་མཚན་རང་དབང་མེད་འགུགས་པ།  །བླ་མ་མཆོག་དང་དབྱེར་མེད་རྗེ་བཙུན་མའི།  །ཞབས་པད་བྱང་ཆེན་བར་དུ་
གཙུག་ན་བསྟེན།  །འདིར་རྣལ་འབྱོར་མའི་རྒྱུད་ཀྱི་མཐར་ཐུག་པདྨ་གར་དབང་མཁའ་འགྲོ་མའི་རྟོགས་པ་ལས་ཕྱུང་བའི་ཁམས་གསུམ་དབང་དུ་བྱེད་པའི་མན་ངག  །དུས་གསུམ་རྒྱལ་བའི་ངོ་བོ་གསུང་རྡོ་རྗེ་པདྨ་
སཾ་བྷ་བའི་ཐུགས་བཅུད།   རྗེ་འབངས་དྲུག་ལ་བརྩེ་བས་གདམས་པར་མཛད་པ་ལོ་ཙཱ་བ་ཆེན་པོ་བཻ་རོ་ཙ་ནའི་ཡེ་ཤེས་སྒྱུ་འཕྲུལ་དྲྭ་བའི་རོལ་པ་མཁས་ཤིང་གྲུབ་པའི་གྲགས་སྙན་ཕྱོགས་ཀྱི་ཐ་གྲུ་ཀུན་ཏུ་ཁྱབ་ཅིང་།   འཇིགས་
མེད་ཕྱོགས་ལས་རྣམ་པར་རྒྱལ་བའི་པཎྜི་ཏ་ཆེན་པོ་རོང་ཟོམ་ཆོས་ཀྱི་བཟང་པོའི་ཟབ་གཏེར་ཉིད།   སླར་ཡང་རྒྱལ་དབང་པདྨ་ཐོད་ཕྲེང་གི་རྒྱལ་ཚབ་འཇིགས་བྲལ་གྱི་སློབ་དཔོན་ཆེན་པོ་པདྨ་འོད་གསལ་མདོ་སྔགས་

གླིང་པ་ལ་ཡང་གཏེར་གྱི་ཚུལ་དུ་བཀའ་བབས་པ་འདི་ནི་མན་ངག་གི་གནད་དང་བྱིན་རླབས་ཀྱི་ཚན་ཁ་ས་གསུམ་ན་འགྲན་ཟླ་དང་བྲལ་བ་ཡིན་པས་འདིའི་བསྙེན་སྒྲུབ་ལས་གསུམ་གྱི་ཚུལ་
གཏེར་ཆེན་བླ་མ་མཆོག་གི་ཞལ་གྱི་བདུད་རྩི་དངོས་སུ་ཐོབ་པའི་སྐལ་པ་བཟང་པོ་ལ་བརྟེན་ནས་དོན་གྱི་སྙིང་པོ་མདོ་ཙམ་བརྗེད་བྱང་དུ་བྱ་བ་ལ།   ཐོག་མར་བསྙེན་པ།   བར་དུ་སྒྲུབ་པ།   མཐར་ལས་ལ་
སྦྱོར་བའི་ཚུལ་བཤད་པའོ།  །དང་པོ་ལ་བསྙེན་པའི་རྟེན་དང་།   བསྙེན་པའི་ཐབས་གཉིས་ལས།   དང་པོ་དམ་ཚིག་གི་བྲིས་སྐུ་འབྲི་བ་ནི།   སྨད་འཚོང་མའི་འདོམ་དཀྲིས་སམ་དེའི་ལག་ནས་བྱུང་
བའི་རས་ལ་བྲི་བར་བཤད་པས་རྒྱ་གར་སོགས་ཡུལ་ཆེན་པོ་ན་སྨད་འཚོང་མའི་གྲོང་ཁྱེར་ལྟ་བུ་ཞག་རེའི་བརྔན་པ་རིན་དུ་བཅད་པའི་སྨད་འཚོང་དངོས་སམ།   གཞན་ཡང་དེ་དང་ཆ་འདྲ་བའི་བུད་མེད་དམ།   ཡིད་

དུ་འོང་བའི་གཞོན་ནུ་མ་དག་གི་འདོམ་དཀྲིས་སམ།   རས་དེ་འདོམ་ལ་དཀྲིར་བཅུག་པས་ཀྱང་རུང་ལ།   དེར་གཞོན་ནུ་མའི་རཀྟ་རབ་ནི་རྡོ་རྗེའི་མདའ་མ་ཕོག་པ་དང་པོར་བྱུང་བ་རྙེད་ན་རབ།   མིན་ཀྱང་སྐྱེས་པས་མ་བསླད་ཅིང་སྐྱེ་མཆེད་གཙང་
མའི་རྡུལ་ཇི་ལྟར་རྙེད་པ་དང་རྒྱ་སྐྱེགས་སྦྱར་བས་དམར་པོར་བྱས་ལ།  གཞུང་ནས་བཤད་པ་སྐུ་འབྲི་བའི་རྫས་དང་བཅས་པས་ཌཱ ཀི་ནིའི་སྐུ་ཆ་ཚད་དང་ལྡན་པ་རྔམས་ཤིང་མཚར་ལ་ཡིད་འཛིན་པ་ཞིག་འབྲི།   བྲི་བ་པོ་རང་ཉིད་དམ་ལྷ་བཟོ་གསོ་སྦྱོང་
ལ་གནས་པས་བྱའོ།  །དེར་ཡང་རྒྱུ་དང་ཚོན་སོགས་བྱིན་རླབས་སྤྱི་ལྟར་རམ།   བསྡུ་ན་པདྨ་མཁའ་འགྲོའི་ང་རྒྱལ་ལ་གནས་ཤིང་རྩ་སོགས་བཟླས་པ་ཙམ་གྱིས་བདག་དང་རྫས་ཐམས་ཅད་ཡེ་ཤེས་ཀྱི་རོལ་པར་བྱིན་གྱིས་བརླབས་པར་བྱས་པས་
འཐུས་སོ།  །བྲིས་ཟིན་པ་དང་མེ་ཏོག་དམར་པོའི་ཕྲེང་བ་གདགས།   རབ་ཏུ་གནས་ཤིང་མངའ་དབུལ།   ཞལ་ཐང་གི་མཐའ་རྒྱན་སོགས་ཀྱང་ཁ་དོག་དམར་པོ་གཙོ་བོར་བྱ།   གཞན་ལ་མི་བསྟན་པར་འཆང་བར་བྱའོ།  །གཉིས་པ་
ལ་སྔོན་འགྲོ་དངོས་གཞི་རྗེས་ཀྱི་བྱ་བ་གསུམ་ལས།   དང་པོ་ནི་གཞུང་ལས།   སྐྱེ་མོས་ཚལ་དང་མེ་ཏོག་གི་ལྗོངས་སོགས་ནས།   དེ་ནི་ལྷ་བསྒོམ་པས་བསྙེན་པའོ༔  ཞེས་པའི་བར་གྱིས་གསལ་བས་རྒྱས་པར་བཤད་མི་དགོས་ལ།   
དམིགས་པ་མ་ཡེངས་པའི་ལྷ་སྐུའི་གསལ་སྣང་ལ་གནས་པ་དང་ང་རྒྱལ་དང།   དག་དྲན་བརྟན་ཞིང་།   སྟངས་ཀྱི་སེམས་སེམས་ཅན་ལ་རྗེས་སུ་ཆགས་ཤིང་བདེ་བ་ཆེན་པོའི་ཉམས་ཧུར་ཕྱུངས་ལ།   གཙོ་བོའི་སེམས་བདེ་སྟོང་དབྱེར་མེད་མཉམ་པ་

ཉིད་ཀྱི་ལྟ་བས་ཟིན་པར་བྱ་བ་ཀུན་ཏུ་གལ་ཆེའོ།  །གཉིས་པ་ནི།   དེ་ནས་སྔགས་བཟླ་བ་ནི།   ཞེས་པ་ནས།   བསྙེན་པའོ༔ ཞེས་པའི་བར་གྱིས་གསལ་བ་ལྟར།   དམིགས་རྣམ་གསལ་བའི་སྒོ་ནས་
སྔགས་ཀྱི་སྒྲ་སྐྱོན་དང་བྲལ་བར་བཟླའོ།  །གསུམ་པ་རྗེས་ནི།   ཐུན་ཐམས་ཅད་ཀྱི་མཐར་སོགས་ནས།   སྨོན་ལམ་དང་བཀྲ་ཤིས་བྱའོ༔ ཞེས་པའི་བར་ལྟར་ཉམས་སུ་བླང་ངོ་།  །དེ་ཡང་བསྙེན་པ་མ་ཐེམས་
པའི་སྐྱོན་དང་ཐེམས་པའི་ཡོན་ཏན་ཤེས་པའི་སྒོ་ནས་སྤྲོ་བ་དྲག་པོས་བསྙེན་པ་ཉིད་ཇི་ལྟར་ཡིན་པའི་གོ་དོན་ཕྱིན་ཅི་མ་ལོག་པར་བྱས་ནས་ཡེ་ཤེས་ལྷའི་ཐུགས་ཉེ་བར་གྱུར་པའི་མཚན་མ་མ་མཐོང་གི་བར་དུ་བརྩོན་པ་མི་ལྷོད་པར་བྱའོ།  །གཉིས་པ་སྒྲུབ་པ་ལ།   
སྒྲུབ་པའི་རྟེན་བཅའ་བ་དང་།  སྒྲུབ་པའི་ཐབས་གཉིས་ལས།   དང་པོ་ནི།   སྒྲུབ་པའི་རྟེན་བཅའ་བ་ནི༔ ཞེས་པ་ནས།   ཐོད་པར་བླུག་གོ༔ ཞེས་པའི་བར་གྱིས་གསལ་ལ།   སྲོག་འཁོར་མུ་ཁྱུད་བདུན་བསྐོར་བའི་ལྟེ་
བ་སོར་བཞི་ཙམ་ལ་གཙོ་མོའི་སྐུ་གཞུང་གི་མངོན་རྟོགས་དང་མཐུན་པར་བྲི།   དེའི་གོང་རས་མུ་ཁྱུད་དང་པོ་ལ་བསྙེན་པའི་སྔགས།  ཨོཾ་པདྨ་ཌཱ་ཀི་ནཱི་ཀུ་རུ་ཀུལླེ་ཧྲཱིཿསྭཱ་ཧཱཿ ཞེས་པའི་འབྲུ་བཅུ་གསུམ་པ་འདི་གཙོ་མོའི་དབུ་ཡི་སྟེང་དུ་
ཨོཾ་ནས་བརྩམས་ཏེ་གཡོན་བསྐོར་ཡིག་ངོ་ནང་བསྟན་དུ་བྲི།   ཚར་གཅིག་གམ་མུ་ཁྱུད་དང་བསྟུན་ཏེ་ཚར་ཅི་ཤོང་བྲིས་ཀྱང་རུང་ངོ་།  །མུ་ཁྱུད་གཉིས་པར་ཕྱོགས་བཞིར་པདྨ་འདབ་མ་བཞིར་བྱས་ལ།   སྐུའི་མདུན་ཕྱོགས་ཤར་

དུ་བྱས་ནས་རིམ་བཞིན་གཡས་བསྐོར་གྱིས།   ཧ་བཛྲ་ཌཱ་ཀི་ནཱི་སརྦ་ལོ་ཀ་པཱ་ཤཾ་ཀུ་རུ་ཧོ༔ ལྷོར།   རི་རཏྣ་སོགས་དེ་བཞིན་འགྲེའོ།  །མཚམས་བཞི་པོར།   སརྦ་ཌཱ་ཀི་ནཱི་ཙིཏྟ་ཧྲཱིཾ་ཧྲཱིཾ་ཛཿ ཞེས་ཚར་བཞི་བྲི།   མུ་ཁྱུད་
གསུམ་པར་སྒྲུབ་སྔགས་ལས་སྔགས་འདོད་གསོལ་བྲི་བར་གསུངས་པས།   སྒྲུབ་སྔགས་ནི།   ཨོཾ་པདྨ་ཌཱ་ཀི་ནཱི་ཀུ་རུ་ཀུལླེ་ཧ་རི་ནི་ས་སརྦ་སིདྡྷི་ལོ་ཀ་པཱ་ཤཾ་ཀུ་རུ་ཧྲཱིཿསྭཱ་ཧཱཿ ཞེས་དང་།   ལས་སྔགས་དངོས་ཙཱ་ལ་ཡ་སོགས་
ཡིན་ཀྱང་དགུག་སྔགས་ཀྱང་བྲིས་ན་ལེགས་པར་གསུངས་པས།   གོང་གི་སྒྲུབ་སྔགས་ཀྱི་རྗེས་སུ།   སརྦ་ལོ་ཀ་ཙིཏྟ་རཾ་ཙཱ་ལ་ཡ་ཙཱ་ལ་ཡ༔ ཡཾ་ཨཱ་ཀརྵཱ་ཡ་ཨ་ཀརྵཱ་ཡ༔ བཾ་ཨཱ་བེ་ཤ་ཡ་ཨཱ་བེ་ཤ་ཡ༔ ཧྲཱིཿཛཿཧཱུྃ་བྃ་ཧོ༔ 
སརྦ་ལོ་ཀ་ཙཱ་ལ་ཡ་ཙཱ་ལ་ཡ༔ ཧྲྀ་དཱ་ཡ་ཧྲཱྀ་དཱ་ཡ༔ ཨཱ་ཀརྵཱ་ཡ་ཨཱ་ཀརྵཱ་ཡ༔ བྷནྡྷཱ་ཡ་བྷནྡྷཱ་ཡ༔ བཱ་ཤཾ་མ་ནཱ་ཡ་བཱ་ཤཾ་མ་ནཱ་ཡ༔ སཉྫཱ་ཡ་སཉྫཱ་ཡ༔ མ་ད་ནཱ་ཡ་མ་ད་ནཱ་ཡ༔ སརྦ་ཀརྨ་པཱ་ཤཾ་ཀུ་རུ་ཧོ༔ ཞེས་པའི་མཐར་འདོད་
གསོལ་རྒྱས་བསྡུས་རང་གིས་ཇི་ལྟར་འདོད་པ་བྲི།   དེ་ཡང་ཕྲེང་གཅིག་ལ་ཤོང་ན་དེ་དང་མ་ཤོང་ན་ཕྲེང་གཉིས་སོགས་ཅི་བདེ་བྱ།   ཡི་གེའི་དབུ་དང་བསྐོར་ཕྱོགས་ནང་གི་བསྙེན་སྔགས་དང་འདྲ།   སྔགས་ཐམས་ཅད་ཚེག་མེད་པ་དང་ཆད་
ལྷག་མེད་པ་བྱ་ཞིང་ཕྲེང་གཉིས་སོགས་དགོས་ཚེ་སྔགས་འཇུག་ནང་དུ་འོང་ཞིང་ཐོག་མཐའ་འགྲིག་ངེས་ཀྱི་གོ་མཚམས་ཅི་འོས་བློ་ཡིས་དཔྱད།   འདོད་གསོལ་བསྡུ་ན།   འདི་འཆང་བ་པོ་ལ་ཁམས་གསུམ་སྲིད་གསུམ་ལྷ་འདྲེ་མི་གསུམ་

འཁོར་འདས་ལམ་གསུམ་གྱི་དཔལ་ཡོན་ལེགས་ཚོགས་དགེ་མཚན་སྙན་གྲགས།   ཟས་ནོར་ལོངས་སྤྱོད།   སྟོབས་དཔལ་ནུས་པ།   བདེ་སྐྱིད་ཆོས་གསུམ།   ཚེ་བསོད་གཟི་བརྗིད་ལུང་དང་རྟོགས་པའི་ཡོན་ཏན་ལ་སོགས་པ་མཆོག་དང་ཐུན་མོང་གི་དངོས་
གྲུབ་མ་ལུས་པ་དང་ཇི་ལྟར་འདོད་པའི་དོན་ཐམས་ཅད་ཡིད་བཞིན་ཐོགས་པ་མེད་པར་དབང་དུ་བྱེད་པའི་དངོས་གྲུབ་དམ་པ་སྩལ་དུ་གསོལ།   ཞེས་སོགས་དང་དེ་ལས་བསྡུ་ནའང་རང་བློས་དཔྱད་པར་བྱའོ།  །མུ་ཁྱུད་བཞི་པར་དབྱངས་གསལ་
རྟེན་སྙིང་གི་མཐར།   ཚེ་རིང་ནད་མེད་འབྱོར་ལྡན་ཞིང་སོགས་དང་།   འབད་དང་རྩོལ་བས་སོགས་བཀྲ་ཤིས་བཅས་ཚར་གཅིག་གམ་གཉིས་མུ་ཁྱུད་དང་འཚམས་པར་གང་བདེ་བྲི།   མུ་ཁྱུད་ལྔ་པར།   ཡུ་བ་དང་རྩེ་མོ་བཅས་པདྨ་
དམར་པོ་ལས་བྱས་པའི་ལྕགས་ཀྱུ་རྩེ་མོ་ནང་དུ་བསྟན་ནས་གཡོན་བསྐོར་དུ་བྲི།   དྲུག་པར་རྡོ་རྗེའི་ར་བ།   བདུན་པར་མེ་རི་འོད་ཟེར་འཁྱིལ་བ་གཡས་སུ་བསྐོར་བ་བྲི།   འདིར་ཡིག་མགོ་ཐམས་ཅད་ཕྱིར་བསྟན་ཡིག་ངོ་ནང་དུ་བསྟན་པའི་
གཡས་བསྐོར་ཤ་སྟག་ཡིན་ཞིང་།   དབྱངས་གསལ་གྱི་མགོ་འཛིན་པ་ཡང་སྒྲུབ་སྔགས་དང་འདྲའོ།  །དེ་ལ་དབང་གི་རིལ་བུས་བྱུགས་ཤིང་སྦྱོང་ཁྲུས་བགེགས་བསྐྲད་སོགས་སྔོན་དུ་འགྲོ་བས་རབ་གནས་ལེགས་པར་བྱས་ལ་ལྟེ་བ་མ་
ཉམས་པར་བལྟེབས་ཏེ་ཟ་འོག་དམར་པོས་དྲིལ་བར་བྱའོ།  །དངོས་གྲུབ་ཀྱི་འཁོར་ལོ་ནི།   མུ་ཁྱུད་ལྔ་པའི་ལྟེ་བར་ཧྲཱིཿམཐར་བསྙེན་སྔགས་ཤམ་བུར།   སརྦ་སིདྡྷིམྨེ་པྲ་ཡཙྪནྟུ་རཏྣ་ཙིཏྟ་ཧྲཱིཾ་ཧྲཱིཾ་ཛཿ ཞེས་བསྐོར།   འདིའི་དབུ་

འཛིན་པ་ཧྲཱིཿཡིག་གི་མདུན་ནས་གཡས་བསྐོར་བྱ།   ཁ་ཅིག་གིས་ནང་གི་ས་བོན་གྱི་དབུ་ནས་བསྐོར་བའི་ཕྱག་སྲོལ་འདུག་པས་ལྟེ་བར་ལྷ་སྐུ་ཅན་ལ་དེ་ལྟར་དང་།   ས་བོན་ལ་སྔགས་ཕྲེང་བཀོད་ལུགས་ལྟར་ཡོངས་གྲགས་བཞེད་པས་
འདིར་ཡང་དེ་ལྟར་བྱ།   མུ་ཁྱུད་གཉིས་པར།   ཧཿསརྦ་སིདྡྷི་མྨེ་པྲ་ཡཙྪ་་རཏྣ་ཙིཏྟ་ཧྲཱིཾ་ཧྲཱིཾ་ཛཿརིཿསརྦ་སིདྡྷི་སོགས་དེའི་རིགས་འགྲེ་ཕྲེང་གཅིག་གིས་འཁོར་བར་བྱ།   མུ་ཁྱུད་གསུམ་པར།   སྒྲུབ་སྔགས་དང་དབྱངས་གསལ་རྟེན་
སྙིང་མཐར།   སརྦ་སིདྡྷི་སོགས་གོང་གི་ཤམ་བུ་དང་འདོད་གསོལ་ཅི་རིགས་བྲི།   བཞི་པར་རྡོ་རྗེའི་ཕྲེང་བ།   ལྔ་པར་ནོར་བུ་འོད་ཟེར་དང་བཅས་པས་བསྐོར།   དབང་དང་དཔལ་ཅན་དངོས་གྲུབ་ཀྱི་རྫས་བྱུག སྦྱོང་ཁྲུས་དང་
རབ་གནས་བྱས་ལ་དར་སེར་པོས་དྲིལ་ལོ།  །དབང་གི་རིལ་བུའི་རྫས་ནི་གཞུང་གིས་གསལ།   བླ་མ་ཡབ་ཡུམ་གྱི་བྱང་སེམས་དངོས་མ་རྙེད་ན་གུ་རུ་ཡབ་ཡུམ་གྱི་བྱང་སེམས་ཕབ་གཏར་ལྡན་པ་དང་སྨན་སྒྲུབ་སོགས་བཏབ་པས་
འཐུས།   གཉིས་པ་སྒྲུབ་ཐབས་ལ།   བདག་གི་རྣལ་འབྱོར་ལ་གནས་པའི་བཟླས་པ་ཅི་རིགས་དང་མཆོད་བསྟོད་བྱས་ནས་མདུན་གྱི་རྟེན་རྣམས་ལ་དམིགས་ཏེ།   མ་ཧཱ་ཤུ་ནྱ་ཏཱས་སྦྱང་།   སྟོང་པའི་དབྱིངས་ལས་སོགས་བདག་བསྐྱེད་
ཀྱི་སྐབས་ནས་འབྱུང་བ་ལྟར་གནས་གསུམ་བྱིན་གྱིས་བརླབས་ལ་ཡེ་ཤེས་པ་བསྟིམ།   དབང་བསྐུར་ཞིང་རྒྱས་གདབ་པའི་བར་བྱས་ལ།   བཞུགས་གསོལ་ནི།   ཧྲཱིཿ དབང་གི་ཕོ་བྲང་འོད་འབར་དབུས༔ སོགས་སྒྲུབ་པའི་གཞུང་ནས་

བསྟན་པ་ལྟར་བཟླས་པའི་བར་དུ་བྱ།   ཐུན་མཐར་གཏོར་མ་འབུལ་བ་དང་།   མཆོད་བསྟོད་མཎྜལ་སོགས་བྱས་ལ་བསྡུ་ལྡང་སོགས་ཆོ་གའི་གཞུང་ལྟར་བྱ།   ཚོགས་ཀྱི་མཆོད་པ་བྱེད་ན་ཟུར་དུ་བཀོལ་
པ་ལྟར་ཤེས་པར་བྱའོ།  །དེ་ལྟར་བརྩོན་པས་དངོས་གྲུབ་ཀྱི་རྟགས་གཞུང་ནས་བཤད་པ་ལྟར་རྫོགས་པ་ན་དངོས་གྲུབ་ལེན་ཅིང་རྫས་རྣམས་དངོས་གྲུབ་ཀྱི་རྟེན་དུ་འཆང་བ་སོགས་གཞུང་ན་གསལ་ལོ།  །དེ་ཡང་སྒྲུབ་པ་ཐེམས་པའི་ཡོན་
ཏན།   མ་ཐེམས་པའི་སྐྱོན།   སྒྲུབ་པའི་ཚུལ་ཇི་ལྟར་ཡིན་པའི་གནད་ཁོང་དུ་ཆུད་པའི་སྒོ་ནས་དུས་གྲངས་རྟགས་ཀྱི་བཟླས་པ་ཚད་དུ་འཁྱོལ་བར་བྱའོ།  །གསུམ་པ་ལས་སྦྱོར་ལ།   གཙོ་བོ་དབང་གི་ལས་དང་།   ལས་སྣ་
ཚོགས་སྒྲུབ་པ་གཉིས་ལས།   དང་པོ་ལའང་ཕལ་པ་དང་མཆོག་གཉིས་ལས།   དང་པོ་ལས་སྦྱོར་གྱི་རྟེན་བཅའ་བ་ནི་གཞུང་ན་གསལ།   བསྒྲུབ་བྱའི་གཟུགས་ལིང་རྣམས་ཆགས་ཤིང་སྐྲ་གྲོལ་བ་ཡིད་དུ་འོང་བར་བྱ་བ་
ལས་དྲག་པོའི་ལིངྒ་ལྟར་ཉམ་ཐག་པ་མི་རུང་ངོ་།  །དེའི་ཁོག་ཏུ་གཞུག་པའི་འཁོར་ལོ་ནི།   ལྟེ་བ་དང་བཅས་པའི་མུ་ཁྱུད་གཉིས་པ་ཅན་གྱི་ལྟེ་བར་པདྨ་དམར་པོ་འདབ་མ་བརྒྱད་པའི་དབུས་སུ་ཧྲཱིཿ འདབ་མ་བརྒྱད་ལ་
ནྲྀ་བརྒྱད།   གོང་རས་མུ་ཁྱུད་དང་པོ་ལ་དམིགས་བྱའི་མིང་རུས་མཐར།   ནྲྀ་ཨཱ་ཀརྵཱ་ཡ་སོགས་དང་།  མུ་ཁྱུད་ཕྱི་མར་བསྙེན་སྒྲུབ་ལས་སྔགས་སྦྲེལ་མར་བྲི།   སྲོག་འཁོར་གྱི་སྐབས་སརྦ་ལོ་ཀ་ཞེས་པའི་ཚབ་ཏུ་དམིགས་

བྱའི་མིང་བྲི།   དེ་གཟུགས་ཀྱི་སྙིང་གར་བཅུག   །ཟངས་ཁབ་སོར་བཞི་པའི་རྩེ་ལ་པདྨ་རཀྟས་བྱུག   །དེ་ཕོའི་སྙིང་ག་དང་མོའི་གསང་གནས་སུ་གཟུགས།   ཁབ་མིག་ནས་སྲད་བུ་དམར་པོ་དྲངས་ཏེ་བྲིས་སྐུའི་ཕྱག་གི་
མདེའུའི་ཐད་དུ་གདགས་པར་བྱའོ།  །ལས་སྦྱོར་དངོས་ལ།   མདུན་རྟེན་གྱིས་ལས་ལ་སྦྱར་བ།   སྦྱིན་སྲེག་གིས་ལས་ལ་སྦྱར་བ།  ཏིང་ངེ་འཛིན་ཁོ་ནས་ལས་ལ་སྦྱར་བ་གསུམ་ལས།   དང་པོ་ནི།   མདུན་རྟེན་
དམིགས་བྱ་དངོས་སུ་གསལ་ཞིང་ཡེ་ཤེས་ཀྱི་ལྷ་རྣམས་ཐུགས་དམ་བསྐུལ་བའི་སྒོ་ནས་དགུག་པ་སྔོན་དུ་འགྲོ་བའི་ལས་སྦྱོར་གྱི་གཞི་བཅའ་བ་དང་།   ལས་སྦྱོར་བརྟན་པར་བྱ་བ་དངོས་ཀྱི་དམིགས་པ་བཅས་ལས་སྔགས་ལ་
གྲངས་བཟུང་སྟེ་རྟགས་མ་མཐོང་བར་བརྩོན་པ་བསྐྱེད་པར་བྱའོ།  །གཉིས་པ་སྦྱིན་སྲེག་གི་ལས་སྦྱོར་ནི་གཞུང་དུ་གསལ་ལ།   སྦྱིན་སྲེག་ལ་བརྟེན་ནས་ལས་དམིགས་གསལ་ཏེ་བསྒྲུབ་པ་མིན་ནའང་དབང་གི་ལས་ལ་འོས་པའི་
ས་སྣ་ལས་བསྐྲུན་པའི་མེ་ཐབ་ཟླ་གམ་ཚད་ལྡན་མ་ཁྱིད་གང་བ་སོགས་འདུ་བྱས་ལ་ཐུན་མཐར་སྦྱིན་སྲེག་བྱས་ན་ལས་མྱུར་བའི་ལས་སྦྱོར་གྱི་སྐབས་སུ་གཅེས་པ་ཡིན་པས་ཕྱག་ལེན་བླ་མ་དམ་པའི་ཞལ་ཁྲིད་ལས་ཤེས་པར་བྱའོ།  །ཏིང་
འཛིན་གྱི་དབང་སྡུད་འདི་ནི་རྒྱུན་གྱི་ཉམས་ལེན་གྱི་སྐབས་སྐབས་སུའང་ཅི་རིགས་པར་བྱས་ན་དབང་གི་ལས་ལ་ཟབ་པར་བསྔགས་ཤིང་བསྙེན་སྒྲུབ་ཚད་དུ་ལོངས་པ་རྣམས་ཀྱིས་དེ་ཁོ་ནས་དོན་འགྲུབ་པར་འགྱུར་རོ།  །གཞན་ཡང་དབང་གི་ལས་

གློ་བུར་དུ་སྒྲུབ་པ་རྣམས་ནི་གཞུང་ཉིད་ན་གསལ་ལོ།  །མཆོག་གི་ལས་སྦྱོར་ནི།   དབང་བཞི་དང་འབྲེལ་བའི་ལམ་གྱིས་རྡོ་རྗེ་བཞིའི་ཡེ་ཤེས་དབང་དུ་བྱེད་པའི་གནད་ཁྱད་པར་ཅན་ཏེ་གཞུང་ཉིད་ན་གསལ་
ཞིང་།  བླ་མའི་ཞལ་ཁྲིད་དང་བྱིན་རླབས་འཕོ་བའི་གནད་དང་ལྡན་པས་བསྒོམས་ན་ཟུང་འཇུག་གི་སྐུ་སྒྲུབ་པའི་མན་ངག་ཁྱད་པར་ཅན་ཡིན་ཞིང་།   ཅུང་ཟད་རེ་བསྒོམ་པར་བྱས་ནའང་ཐུན་མོང་གི་ལས་སྦྱོར་ལ་རང་བྱན་ཚུད་པའི་གནད་
ཁྱད་པར་ཅན་ཡོད་པས་མཁོ་འདོད་ཀྱི་ཨུ་ཚུགས་ཁོ་ནས་འདོད་སྲེད་མེ་ལྟར་འབར་བའི་དབང་སྡུད་ལ་རེ་བ་མི་བཅའ་བར།   རང་སེམས་དབང་དུ་བསྡུ་བའི་གནད་འདི་ལྟ་བུ་ལ་མྱོང་བ་ཅུང་ཟད་རེ་ཐོན་པར་བྱ་བ་ནི་དབང་སྡུད་མཁན་པོ་རྣམས་
ཀྱི་བྱ་བ་གལ་པོ་ཆེ་ཡིན་ཞིང་།   རང་འདོད་ནག་ཆང་དོན་གཉེར་གྱི་ཀུན་སློང་གཙོ་བོར་མི་བྱ་བར་བསྟན་འགྲོ་ལ་སྨན་པའི་ཀུན་སློང་དང་ལྡན་ན་ལས་ཀུན་གྱི་མཆོག་ནི་དབང་གི་ལས་ཡིན་ཏེ།   གནོད་པ་མེད་པར་ལས་གཞན་གྱི་འབྲས་བུའང་
འདིའི་ཞར་ལ་འགྲུབ་ནུས་པའི་ཕྱིར་རོ།  །དེ་ལྟར་ལས་ལ་སྦྱར་བ་དང་མ་སྦྱར་བའི་ཡོན་ཏན་དང་སྐྱོན་ཤེས་ཤིང་།   ལས་ཀྱི་སྦྱོར་བའི་ཚུལ་ལ་མ་རྨོངས་ཤིང་བརྩོན་འགྲུས་ལྷོད་པ་མེད་པས་ལས་ཀྱི་འབྲས་བུ་མངོན་དུ་མཐོང་བའི་རིག་སྔགས་
ཀྱི་དགའ་སྟོན་ཉམས་སུ་མྱང་བར་བྱ་སྟེ།   ཐོག་མར་དབང་དུ་འགྱུར་རུང་གི་ཕལ་པ་ལྟ་བུ་ཞིག་ལ་དངོས་གྲུབ་ལེན་པའི་ཚུལ་དུ་ལས་ལ་སྦྱར་ནས་རྟེན་འབྲེལ་གྱི་སོ་ཁ་མ་ལོག་པར་བྱས་ན་ཕྱིན་ཆད་བརྩམ་པའི་ལས་ཀུན་བདེ་བླག་ཏུ་འགྲུབ་

པའི་གནད་ཡོད་པ་དང་།  ནམ་མཁོ་བའི་དུས་སུ་རལ་གྲི་ཕྱུང་བརྡེག་གི་དཔེ་བཞིན་གྲུབ་ངེས་ཀྱི་གདིང་ཚོད་དང་ལྡན་པར་བྱ་སྟེ།   གཞན་དུ་གནད་མེད་སྟོང་སྐད་ཀྱིས་དགོས་དུས་ཕན་དཀའ་བས་ཐོག་མར་རང་ཉམས་རང་གིས་ཆོད་པའི་
གདིང་དང་ལྡན་པར་བྱའོ།  །གཉིས་པ་ལས་སྣ་ཚོགས་ལ།   ཤེས་རབ་འཕེལ་བ།   དུག་ཞི་བ།   བསོད་ནམས་རྒྱས་པ།   ཚེ་སྒྲུབ་པ།   ཆར་དབབ་པ།   ཡུལ་འཁོར་སྲུང་བ།   གདོན་བགེགས་ཚར་བཅད་པ།   
ནད་ཞི་བ།   སྲིད་སྤེལ་བ།   ཡིད་འཕྲོགས་པ།   གཞན་གྱི་རིག་སྔགས་གཅོད་པ།   ཐུན་མོང་གི་གྲུབ་པ་བརྒྱད་སྒྲུབ་པ་རྣམས་ནི་གཞུང་གིས་གསལ།   འདིར་རིགས་བྱེད་མ་ལ་བརྟེན་པའི་ཚེ་སྒྲུབ་ནི་ཤིན་ཏུ་ཟབ་པར་ཡོངས་སུ་
གྲགས་ཤིང་།   ཁྱད་པར་མན་ངག་གི་གཞུང་འདི་ཉེ་བརྒྱུད་བྱིན་རླབས་ཀྱི་ཚན་ཁ་ཆེ་བས་གཞུང་གི་བསྙེན་སྒྲུབ་གཏོང་བ་རྣམས་ཀྱིས་ཚེ་སྒྲུབ་རེ་བྱས་ན་ངེས་པར་ལེགས་ཤིང་།   དེའི་དམིགས་བཟླས་རྫས་རྣམས་གཞུང་གིས་གསལ་ཞིང་
འདོན་ཆ་ཟུར་དུ་ཤེས་པར་བྱའོ།  །གདོན་སྲུང་གི་རྫས་ལ།  བྱི་ཀུ་དམར་པོ་ལྐོག་པ་ཤུན་པ་དམར་པོ་ཅན་ནོ།  །སྔོ་འཆིང་བྱེད་དམར་པོ་ནི་འཆི་མེད་མཛོད་འགྲེལ་སོགས་སུ་བཤད་པའི་ཡིད་འཕྲོག་གི་རྫས་དེ་ཡིན་ཀྱང་བོད་དུ་འབྱོར་
དཀའ།   བོད་ཕྱོགས་གནས་ཆེན་རྣམས་སུ་སྔོ་དོན་ཡོད་ཞགས་པ་ཟེར་བ་ཞིག་ཡོད་སྐད་བཤད་ཀྱང་ལག་ལྡུམ་འཕྲོད་མཁན་དཀོན།  དེའི་ཚབ་ཏུ་ལྕགས་ཀྱུ་ཅན་གྱི་མེ་ཏོག་གང་རུང་ལས་འོས་མེད་གསུངས།   ཨཱུ་ལུ་གའི་ཚིལ་

ནི་འུག་པའི་ཚིལ་ལོ།  །གྲྀ་ཌྷའི་མར་ནི་བྱ་རྒོད་ཀྱི་རྐང་ངམ་ཚིལ།  པདྨ་ཧ་སྟའི་ལྷྭམ་ཞེས་པ་རྒྱ་གར་དུ་ཤིང་པདྨའི་ལག་པ་ཞེས་པའི་བར་ཤུན་གྱིས་མཆིལ་ལྷྭམ་བཟོས་པ་ཡིན།   དེ་བོད་དུ་འབྱོར་དཀའ་བས་
མཛོ་མོ་ཤིང་གི་བར་ཤུན་གྱིས་ཆོག་སྐད་འདུག་གསུངས་སོ།  །རྨིག་པ་ནི་བྱེ་མ་མྱུ་གུའོ།  །དཔལ་གྱི་སྒོ་ཞེས་པ་ས་འོག་གི་བུག་པའི་མིང་སྟེ་དེར་འཇུག་ནུས་ན་ལྷ་མིན་དང་གནོད་སྦྱིན་གྱི་སྲུ་མོ་སོགས་ཀྱིས་བཅུད་ཀྱི་ལེན་དང་གཏེར་སྦྱིན་པར་བྱེད་
པའི་ཕྱིར་རོ།  །ཁྭ་ཏའི་ཚང་ཤིང་མཚན་མ་དང་བཅས་པ་ཞེས་པ་ཚང་ཤིང་རྣམས་མ་གོད་པར་རེ་རེ་ནས་ཆུ་ལ་བསྐུར་ན་ཤིང་གཅིག  ཆུས་གྱེན་དུ་ཁྱེར་བའི་མཚན་མ་ཅན་དེ་སྒྲིབ་ཤིང་ཡིན་པར་བཤད་དོ།  །དངུལ་ཆུ་དང་མུ་ཟི་འདྲེས་པར་སྦྱར།   
བྷྲིང་ག་རཱ་ཛ་དངོས་རྒྱ་གར་སོགས་ནས་འབྱུང་བ་བཅུད་ཆེན་པོར་བྱེད་པ་དེ་ཡིན་ལ་ཚབ་ར་མཉེས་རུང་།   མིག་སྨན་སྒྲུབ་པའི་རྫས་ནི་གོང་གི་མིག་སྨན་གྱི་སྐབས་ཀྱི་དེ་ཡིན་ནོ།  །པདྨ་ཅན་ནི་བུད་མེད་རིགས་ལྔའི་ནང་ཚན་གྱི་པདྨ་ཅན་ཏེ་བརྟག་ཐབས་
སོགས་གཞན་ན་གསལ་བ་བཞིན་ནོ།  །དེའི་དང་པོའི་རྡུལ་ནི་ཐོག་མར་བབ་པའི་པདྨ་རཀྟའོ།  །སྐྱེ་བ་བདུན་པ་ནི་མི་ནས་མིར་ལན་བདུན་སྐྱེས་པ་སྟེ།   དེའི་བརྟག་ཐབས་རྒྱུད་རྣམས་སུ་གསལ་ཞིང་གནམ་སྟོང་གི་དུས་སུ་ཚིལ་ཆེན་གྱི་མེ་སྦར་
ལ་བྱ་རྒོད་ཀྱི་རྐང་སྦུབས་ནས་བལྟས་པས་གྲིབ་མ་བདུན་འཆར་བ་དེའི་ལུས་ཀྱི་གནས་གང་རུང་དུ་གི་ཝཾ་ལྟར་ཆགས་པ་ནི་རོ་ཙ་ན་སྟེ་དེ་རྙེད་ན་མཁའ་སྤྱོད་ཀྱི་རྫས་མཆོག་ཡིན་ནོ།  །མ་རྙེད་ན་སྐྱེ་བ་བདུན་པའི་ཀླད་པ་སོགས་ཀྱིས་ཚབ་རུང་ཙམ་བཤད།  

 ཡུལ་དག་པའི་ཤ་ལྔ་ཞེས་པ་མི་རྟ་ཁྱི་བྱ་གླང་པོ་ལྔའི་ཤ་སྡིག་མེད་དུ་རྙེད་པའོ།  །བདུད་རྩི་ལྔ་ཡོངས་གྲགས་རིལ་བུ་དེ་དག་ནང་དུ་གསེར་གྱིས་དྲིལ།   ཕྱི་ནས་དངུལ།   དེའི་ཕྱི་ནས་ཟངས་ཀྱི་སྒྲོམ་བྱས་པའོ།  །རྫས་འདི་དག་གྲུབ་པའི་
མཚན་མ་གསུམ་ནི།   ཐ་མ་དྲོ་བ་དང་།   འབྲིང་དུ་བ་འཐུལ་བ།  རབ་མེ་འབར་བའོ།  །དབང་གི་བདུག་རྫས་བསྡུ་ཐབས་རྒྱས་བསྡུས་སྣ་ཚོགས་འདུག་རུང་།   དོན་དུ་དབང་གི་རྫས་དང་སྤོས་སྦྱོར་བསྲེས་པས་འཐུས།   དེ་ཡང་རྒྱས་
བསྡུས་འཚམས་པའི་དབང་དུ་བྱས་ན།   པདྨ་རཱ་ག་དངོས་སམ་མ་འབྱོར་ན་ནལ་སྨུག་དང་།   དེའང་མ་འཛོམ་ན་རྡོ་པདྨ་རཱ་ག ཟངས་ཕྱེ་མཚོན་ཙམ།   རྡོ་སྤོས།   དྲིའི་རྫས་ནཱ་གི གླ་རྩི།   ཁ་ཆེ་  གུར་གུམ་རྣམས་ཅི་འབྱོར།   
ཤིང་ཚ།   ག་བུར།   ཁྱད་པར་གྱི་རྫས་ཙནྡན་དམར་པོ།   གླང་སྣ་དང་ལུག་རུ་དམར་པོ་ལྟ་བུའི་ལྕགས་ཀྱུ་ཅན་གྱི་མེ་ཏོག ཨུག་ཆོས་དམར་པོ།   ལ་ཕུག་དམར་པོ།   ལན་ཚྭ་དམར་པོ་ཕྲན་བུ།   ཤུ་དག་ནག་པོ།   ཏོང་ཀུ་འདི་
རྣམས་ཕྱེ་མར་བྱས་ཏེ་ཆང་ལ་པདྨ་རཀྟ་བཏབ་པས་སྦོལ།   བྱང་སེམས་མཚོན་བྱེད་ཆོས་སྨན་བཏབ།   དབང་ལག་གི་དམ་བཅས་རེངས་བུའམ།   རིལ་བུ།   ཕུར་མ་གང་བདེར་བྱའོ་ཞེས་བླ་མའི་ཞལ་ནས་གསུངས་སོ།  །འདིར་
སྨྲས་པ།  ཁྲོས་པའི་ཁྲོ་གཉེར་དང་བཅས་དཔུང་གི་ཚོགས།  །དུས་ཀྱི་སྤྲིན་ལྟར་བསྡུས་ཀྱང་གདུལ་དཀའ་བའི།  །ཆེ་བའི་རྒྱལ་ཐབས་མཐོན་པོར་འཛེགས་རྣམས་ཀྱང་།  །རིག་སྔགས་ཨུཏྤལ་མདེའུས་སྙིང་རྨས་ནས།  

ཁེངས་པ་སྤངས་པས་སོར་བཅུའི་འདབ་མ་དག   །ཞབས་སེན་ཟླ་བའི་དྲུང་དུ་ཟུམ་བྱེད་པའི།  །ཐབས་འདི་མི་ཤེས་གྱི་ནའི་ཐབས་གཞན་གང་།  །ཚོལ་བ་དེ་དག་བློ་མིག་
ལྡན་ནམ་ཅི།  །རྡོ་རྗེ་འཆང་གིས་རྗེས་སུ་གནང་བ་ཡི།  །ཐབས་ཚུལ་འདི་འདྲར་སྨོད་པའི་ཟོལ་འཛིན་ཀྱང་།  །འདོད་ཡོན་འདོད་པའི་འདོད་སྲེད་མེ་འབར་བ།  །འདོད་ལྡན་ངོ་ཚ་མེད་རྣམས་སྨྲ་བ་སྐྱུངས།  །
ཆོས་ཉིད་ཀུན་གསལ་ལམ་དུ་སྙིང་རྗེའི་སྤྲིན།  །མཐོན་མཐིང་ནོར་བུའི་རི་དབང་ལྟར་བཀྲམ་པར།  །རིག་སྔགས་གློག་དམར་མཛེས་པའི་ཕྲེང་བ་འདི།  །སྲིད་འདིར་ཡང་ནས་ཡང་དུ་རྩེན་པར་འདོད།  །
རྗེས་ཆགས་དགའ་བའི་འདབ་ལྡན་ཨུཏྤལ་མིག   །འཛུམ་བཅས་སྙིང་རྗེའི་ཡུལ་ལ་རྟག་འཇུག་པ།  །བདེ་ཆེན་ཆགས་པའི་བརྟུལ་ཞུགས་རྨད་བྱུང་འདིས།  །གདུལ་དཀའི་འགྲོ་ཀུན་རྗེས་སུ་
འཛིན་གྱུར་ཅིག   །ཅེས་པའང་གངས་ཅན་ན་འགྲན་ཟླ་དང་བྲལ་བའི་མཁས་ཤིང་དངོས་གྲུབ་བརྙེས་པའི་སློབ་དཔོན་ཆེན་པོ་པདྨ་འོད་གསལ་མདོ་སྔགས་གླིང་པའི་ཞལ་སྔ་ནས་ཚུལ་འདིའི་སྨིན་གྲོལ་ལེགས་པར་
ནོས་ཤིང་།   འདི་ལྟ་བུ་བྲིས་ཤིག་པའི་གསུང་གི་རྗེས་སུ་གནང་བ་ལ་བརྟེན་ནས་བདག་མི་ཕམ་རྣམ་པར་རྒྱལ་བའམ་པདྨ་བཞད་པ་རྩལ་གྱིས་རྒྱལ་ཟླའི་དམར་ཕྱོགས་ཀྱི་ཚེས་བཅུ་ལ་གྲུབ་པར་བགྱིས་པ་འདིས

མཐའ་ཡས་པའི་འགྲོ་བ་ཀུན་གྱིས་སོ་སོར་རྟོག་པའི་ཡེ་ཤེས་ཀྱི་རང་གཟུགས་བདེ་ཆེན་ལྷན་ཅིག་སྐྱེས་པའི་ཌཱ་ཀི་ནཱིའི་གོ་འཕང་མྱུར་དུ་ཐོབ་པར་གྱུར་ཅིག    །མངྒ་ལཾ།།    །།
༄༅།  །དཔལ་ཚེ་བདག་ཕྱག་རྒྱ་ཟིལ་གནོན་གྱི་བསྙེན་ཡིག་སྲིད་གསུམ་དགྲ་ལས་རྣམ་པར་རྒྱལ་བ་ཞེས་བྱ་བ་བཞུགས་སོ།  །

༄༅།    །ན་མོ་གུ་རུ་མཉྫུ་གྷོ་ཥཱ་ཡ།  རྒྱལ་ཀུན་ཡེ་ཤེས་རྡོ་རྗེ་ནི།  །འཁོར་འདས་དབང་བསྒྱུར་ཆེ་བའི་མཆོག   །ཕྱག་རྒྱ་ཟིལ་གནོན་ཁྲོ་བོའི་རྒྱལ།  །ཚེ་བདག་ཧེ་རུ་ཀ་ལ་འདུད།  །ཁྲོ་
ལ་ཁྲོར་མཛད་གཤིན་རྗེའི་གཤེད།  །སྣང་སྲིད་ཀུན་བདག་དཔལ་ཆེན་པོའི།  །བསྙེན་སྒྲུབ་ལས་ཀྱི་བྱ་བ་ལ།  །འཇུག་པའི་རིམ་པ་མདོ་ཙམ་འབྲི།  །དེ་ཡང་འདིར་དུས་གསུམ་རྒྱལ་བའི་དགོངས་
བཅུད།   དབྱིངས་ཀྱི་མཁའ་འགྲོ་མ་རྣམས་ཀྱི་སྙིང་ཁྲག་གི་དྭངས་མ་ལྟ་བུ།   ཟབ་པ་ལས་ཀྱང་ཟབ་པ་ཐུན་མིན་སྔ་འགྱུར་བཀའ་གཏེར་གྱི་ཆོས་སྡེ་རིན་པོ་ཆེའི་བང་མཛོད་ལྟ་བུ་ལས།   དྲག་སྔགས་
ཀྱི་མཐར་ཐུག་པ་དཔལ་ཚེ་བདག་ཕྱག་རྒྱ་ཟིལ་གནོན་གྱི་བསྙེན་སྒྲུབ་ལས་གསུམ་ལ་བརྟེན་ནས།   གནས་སྐབས་སུ་བསྟན་འགྲོའི་ཕན་བདེ་འཕྲོག་པའི་གདུལ་དཀའ་མི་དང་མི་མིན་གྱི་སྡེ་ཚོགས་

ཐལ་བར་བརླག་པ་དྲག་པོའི་ཕྲིན་ལས་གཙོ་བོར་གྱུར་པའི་ལས་རབ་འབྱམས་སྒྲུབ་ཅིང་།   མཐར་ཐུག་བདུད་བཞིའི་གཡུལ་ལས་རྒྱལ་བ་དཔལ་ཧེ་རུ་ཀའི་གོ་འཕང་མངོན་དུ་མཛད་ནས་
ནམ་མཁའ་ཇི་སྲིད་དུ་རྟག་ཁྱབ་ཀྱི་ཕྲིན་ལས་བས་པོ་ཆེ་འཇུག་པའི་མཆོག་དོན་དུ་གཉེར་བ་སྙིང་རྗེ་ཆེན་པོ་ཕུལ་དུ་བྱུང་ཞིང་དད་སོགས་དབང་པོའི་སྟོབས་ལྷག་པར་གྱུར་པ་གང་གི་བྱ་བའི་རིམ་པ་
ལ་བསྙེན་སྒྲུབ་ལས་གསུམ་གྱི་དང་པོ་ལ།   རྟེན་གནས་དུས་དང་ཡོ་བྱད་ཆོ་ག་ཕུན་སུམ་ཚོགས་པ་ལྔ་ཡི་ཐོག་མར་གང་གིས་སྒྲུབ་པ་པོ་རྟེན་གྱི་གང་ཟག་ནི།   པད་གནུབས་ཆུ་བོ་གཉིས་འདྲེས་ཀྱི་བརྒྱུད་པ་
སེལ་མེད་ལས་འོང་བ།   འཁོར་འདས་ཟིལ་གནོན་ཧེ་རུ་ཀའི་དཀྱིལ་འཁོར་དུ་སྨིན་བྱེད་ཀྱི་དབང་ལེགས་པར་ནོས་ཤིང་།   སྒྲུབ་པ་ཆུད་མི་ཟ་བ་དམ་ཚིག་དང་སྡོམ་པ་ཉིད་ལ་རག་ལས་པར་ཡིད་ཆེས་

པས་སྲུང་སྡོམ་སྲོག་གི་ཕྱིར་ཡང་མི་གཏོང་བ་དང་།   དོན་དམ་ལྷག་པའི་བདེན་པ་དབྱེར་མེད་ཆོས་སྐུ་ཆེན་པོའི་གནས་ལུགས་གང་ཞིག སྤྲོས་པའི་གཟེབ་ཏུ་མ་བཅུག་པར་བློ་འདས་ཀྱི་ངང་ནས་ཡིན་ལུགས་གནད་དུ་ཁེལ་བའམ།  
ངེས་ཤེས་ཀྱི་བློ་གདིང་ཁེལ་བ་དང་།  དེའི་རྩལ་ལས་སྣང་སྲིད་དཀྱིལ་འཁོར་གསུམ་དུ་ཡིད་ཆེས་པ་ཟབ་མོའི་ལྟ་བ་དང་ལྡན་པའི་སྒོ་ནས།   སྦྱོར་སྒྲོལ་གྱི་བརྟུལ་ཞུགས་རྨད་དུ་བྱུང་བ་ལ་ནང་བྱན་ཚུད་ཅིང་།   ཆོ་གའི་ལས་
རིམ་མཐའ་དག་ལ་མ་རྨོངས་ཤིང་ཚུལ་བཞིན་ཞུགས་པའི་སྒྲུབ་པ་པོས། ༡  ལུང་ལས་བཤད་པ་བཞིན་ཞི་སོགས་ཀྱི་ལས་དང་མཐུན་པའི་གནས་འགལ་སྤངས་མཐུན་འཛོམས་ཀྱི་ཕྱོགས་སུ།  ༢ ལས་སོ་སོ་དང་མཐུན་པའི་ལོ་ཟླ་
ཞག་དུས་གཟའ་སྐར་སོགས་འཆར་ཞིང་དགེ་བ་རབ་བསྔགས་ཀྱི་དུས་ནས་དབུ་བཙུགས་ཏེ་ལས་རིམ་ལ་འཇུག་པར་༣བྱ་ཞིང་།   དེ་ཡང་བསྙེན་སོགས་སོ་སོའི་དུས་ཀྱི་ཡོ་བྱད་རྣམས་མ་ཚང་བ་མེད་པར་འདུ་༤བྱས་ནས་མཚན་ཉིད་
ཚང་པའི་གྲོགས་དང་བཅས་པའམ་རང་གཅིག་པུས་ཀྱང་རུང་སྟེ།   ཆོ་གའི་ཡན་ལག་ཚང་ལ་མ་ནོར་བ་དང་ལྡན་པའི་སྒོ་ནས་གསང་སྔགས་ཚུལ་བཞིན་བཟླ་ཞིང་།  ༥ དེའི་ཚེ་གསང་སྔགས་མི་གྲུབ་པའི་འགལ་རྐྱེན་སྤང་
ཞིང་།   སྔགས་ཀྱི་སྟོབས་བསྐྱེད་པའི་མཐུན་རྐྱེན་ཐབས་ཟབ་མོ་རྣམས་ཀྱང་ཚོགས་པར་བྱས་ན་མྱུར་དུ་འགྲུབ་པར་བྱེད་པ་ཡིན་པས་དེ་ལྟ་བུ་སྤྱིར་བཏང་ནས།   ཐོག་མར་ཞི་བར་བསྙེན།   བར་དུ་ཁྲོ་བོར་བསྒྲུབས།   ཐ་མ་

ལས་ལ་སྦྱར་བ་གསུམ་མཚམས་གཅིག་གི་ཁོངས་སུ་རྒྱུན་བར་མ་ཆད་པར་ཉམས་སུ་ལེན་པའི་དབང་དུ་བྱས་ན།   ཡི་དམ་ཁྲོ་བོའི་རིགས་གང་ལ་ཡང་ཞི་བར་བསྙེན་པ་སྔོན་དུ་སོང་ན་དགེ་ཞིང་ཤིས་པར་
གསུངས་པས།   གང་དུ་སྒྲུབ་པའི་གནས་དེར་མདོ་བཀླག་ཅིང་ཆ་གསུམ་བསྔོ་བ་སོགས་སྣ་སེལ་རིགས་བྱེད་ན་དེ་དག་གྲུབ་པའི་རྗེས།   གནས་ཁང་བྱི་དོར་བྱ་ཞིང་སྐུ་གསུང་ཐུགས་ཀྱི་རྟེན་དགྲམ་མཆོད་པའི་ཁྱད་པར་བཀོད་པས་མཛེས་
པར་བྱས།   སྟན་བདེ་བ་ལ་བསམ་གཏན་གྱི་སྤྱོད་ལམ་དང་ལྡན་པས་འཁོད་དེ།   ཐུན་དང་ཆོ་གའི་སྔོན་དུ་འགྲོ་བ་རྣམས་འདོན་དམིགས་སྦྲགས་ཏེ་བློ་རྒྱུད་ལ་ལེགས་པར་འཁོལ་ངེས་བྱ།  མཚམས་གྲོལ་གྱི་བར་དུ་ཡེངས་
མེད་ཀྱི་ཏིང་འཛིན་གཙོ་བོར་བྱས་ཏེ་སྒོ་གསུམ་ཆུན་གཅིག་དྲིལ་གྱི་ཐུན་རེ་རེ་བཞིན་སྔ་མ་ལས་ཕྱི་མ་ཇེ་བཟང་ཇེ་བཟང་གི་ཁྱད་པར་དུ་གྱུར་པ་ཞིག་བྱའོ་སྙམ་པའི་དམ་བཅའ་ལྷོད་མེད་ཀྱིས་བྱ་བ་མཐར་འདོན་པ་གལ་ཆེ་ཞིང་།  
དངོས་གཞི་གནམ་ལྕགས་སྡིག་པའི་ཆོས་སྡེའི་བྱང་ཆུབ་སྒྲུབ་པའི་སྐོར་འཇམ་དཔལ་ཞི་སྒྲུབ་བདུད་རྩི་ཐིགས་པ་ལྟ་བུ་ལ་གཞི་བྱས་ཏེ།   རིགས་ལྔའི་ཚོམ་བུའམ།   རིགས་གང་རུང་དང་།   ཁྱད་པར་རིགས་ཀྱི་ཁྱབ་
བདག་ཨ་ར་པ་ཙ་ལྟ་བུའི་སྒྲུབ་ཐབས་ཀྱི་གཞུང་བཞིན་མཚན་མ་དུས་གྲངས་ཀྱི་བསྙེན་པ་མཐར་འདོན་པར་བྱའོ།  །དེ་ནས་གཉིས་པ་ཁྲོ་བོར་བསྒྲུབ་པ་ལ།   ཐོག་མར་རང་ཉིད་ཟིལ་གནོན་ཆེན་པོའི་ང་རྒྱལ་གྱིས།   དཀར་གཏོར་

བྱིན་གྱིས་བརླབས་ཤིང་སྡེ་བརྒྱད་དང་དཀར་ཕྱོགས་སྐྱོང་བའི་ཚོགས་ལ་འབུལ་ཞིང་སྒྲུབ་པའི་སྟོང་གྲོགས་ཀྱི་ཕྲིན་ལས་བཅོལ།   དམར་གཏོར་བྱིན་གྱིས་བརླབས་ནས་ནག་ཕྱོགས་སྤྱི་དང་ཁྱད་པར་ལན་ཆགས་ཀྱི་བདག་པོ་དང་བར་ཆད་
རྩོམ་པའི་རིགས་ལ་བསྔོས་ཏེ་གཞན་དུ་བསྐྲད་ཅིང་སྲུང་བའི་འཁོར་ལོ་བསྒོམ།   ཕྱོགས་བཞིར་ཐོ་བཞིར་རྒྱལ་ཆེན་གྱི་སྐུ་སོགས་ཀྱི་མཚན་མ་བཀོད་ལ།   དེར་རྒྱལ་ཆེན་བཞི་བསྐྱེད་ཅིང་སྤྱན་དྲངས་ལ་བསྟིམ།   མཆོད་
བསྟོད་གཏོར་མ་ཕུལ་ལ་བརྟན་པར་བཞུགས་སུ་གསོལ་ནས་བར་ཆད་ཀྱི་མཚམས་བཅད་པའི་ཕྲིན་ལས་བཅོལ།   གཞན་ཡང་ནང་གི་མཚམས་བཅད་སོགས་སྒྲུབ་ཆེན་གྱི་ཡན་ལག་དག་ཀྱང་གྲུབ་ན་ལེགས།   སྒོ་དྲུང་དུ་ཐོ་དཀར་པོ་
གཅིག་བརྩིགས་ལ་སྒོ་བྱང་གདགས།   རང་ཁ་ལྷོར་ཕྱོགས་ཏེ་འདུག ཅིས་ཀྱང་གནས་ཁང་གི་སྟབས་མ་བདེ་ན་ཡིད་ཀྱིས་མོས་པ་ཙམ་བསྒྱུར།   སྟན་གྱི་འོག་ཏུ་ས་དཀར་གྱི་གཡུང་དྲུང་གཡས་འཁྱིལ་བྲི།   གང་དུ་དཀྱིལ་འཁོར་གྱི་
གཞི་སྔར་ས་མ་དུལ་བ་ལ།   ས་བརྟག་བསླང་སྦྱང་བརླབ་བསྲུང་བ་ལྔ་ཚུལ་བཞིན་བྱས་ན་ལེགས་ཤིང་།   ལྷ་འདི་ཉིད་སྣང་སྲིད་ཟིལ་གནོན་གྱི་བདག་པོ་ཡིན་པས་ས་ཆོག་མི་དགོས་པར་ཇི་ལྟར་སྤྱད་རུང་བར་ཡང་རྒྱུད་ལས་
གསུངས།  གནས་ཁང་བྱི་དོར་དང་སྐྱང་ནུལ་བྱས་པར་གནམ་ས་བར་གྱི་རྒྱན་སྐུ་གསུང་ཐུགས་རྟེན་སོགས་དགྲམ་པར་འོས་པ་ཀུན་བཀོད་པར་བྱས་ནས།   སྒྲུབ་རྟེན་རབ་རྡུལ་ཚོན།   འབྲིང་རས་བྲིས།   ཐ་མ་སྨན་རཀ་

གཏོར་གསུམ་ཙམ་ལའང་བརྟེན་རུང་བར་གསུངས་ལ།   རྡུལ་ཚོན་རྒྱས་པར་སྤྲོ་ན་ས་ཡི་སྟེགས་བུའམ།   ཁྲིའུ་ལ་རཀ་ཏས་ཆག་ཆག་གདབ་ཅིང་།   ཐིག་ཚུལ་བཞིན་བཏབ་ལ་བྱིན་གྱིས་བརླབས་པའི་
ཚོན་གྱིས་དཀྱིལ་འཁོར་བྲི་ཞིང་རྒྱན་དགྲམ་པར་བྱ་བ་སོགས་དཀྱིལ་ཆོག་ནས་འབྱུང་བ་ལྟར་བྱ།   དེ་ཙམ་མི་ནུས་ན་རས་བྲིས་ཀྱི་དཀྱིལ་འཁོར་དགྲམ་ཞིང་རྒྱན་བཀོད།   བསྡུ་ན་སྟེགས་བུ་རཀ་ཏས་བྱུགས་པའི་སྟེང་དུ་
འབྲུ་ནག་ཁྲག་གིས་སྤག་པའི་ཚོམ་བུ་བཀོད་པའི་དབུས་སུ་གཏོར་མ་སོགས་བཤམ་པར་བྱ་སྟེ།   དེ་ཡང་བམ་དབུས་སུ་བཤམས་པའི་དབང་དུ་ན།   ཕྱེ་མར་ལ་མངར་གསུམ་སོགས་བཟའ་བ་སྣ་ཚོགས་དང་།   ཤ་
ཆེན་ཆོས་སྨན་སྦྱར་བའི་རྒྱུ་ལས་བམ་ཆས་སུ་བཅུག་པ་འབྲི་མོག་དང་ཁྲག་ཆེན་པོས་བྱུགས་པ་དཀྱིལ་འཁོར་གྱི་དབུས་སུ་ཙོག་པུར་བཀོད།   དེ་སྟེང་མཉྫིའི་ཁར་བམ་གྱི་སྤྱི་གཙུག་ཏུ་ཐོད་པ་མཚན་ལྡན་ནང་དུ་དུག་ཁྲག་
གིས་སྦྲུས་པ་འབྲུ་ནག་གི་གཏོར་མ་ཟུར་གསུམ་པ་ཐེབ་ཀྱུས་བསྐོར་བ་ལ་ཤ་ཁྲག་དང་སྙིང་སྣས་བརྒྱན་ཅིང་རྩེར་བྱ་ནག་གཟུགས་པའི་སྒྲུབ་གཏོར་ལྷ་ཙཀ་གཏོར་གདུགས་སྔོ་ནག་གིས་བརྒྱན་པ་བཀོད།   བམ་གྱི་ལག་པ་
བསྣོལ་བའི་གཡོན་དུ་བདུད་རྩི་དང་གཡས་སུ་རཀྟ་ཁྱེར་བ་བྱ།   དཀྱིལ་འཁོར་གྱི་མདུན་ཤར་སྒོའི་ཐད་དུ་མཆོད་གཏོར།  ཕྱོགས་གང་བདེར་གཤིན་རྗེ་དང་སྒོས་ཀྱི་ཆོས་སྐྱོང་གཏེར་སྲུང་གཞི་བདག་རྣམས་ཀྱི་གཏོར་

མ།   བྱང་ཤར་དུ་མཚམས་འཛིན་གྱི་མེ་ཏོག དེ་ནས་རིམ་བཞིན་གཡས་སྐོར་དུ་ཁྲག་གི་མཆོད་ཡོན།   དྲི་ཆུའི་ཞབས་བསིལ།   དབང་པོའི་མེ་ཏོག ཤ་ཆེན་དང་གུ་གུལ་གྱི་བདུག་སྤོས།   ཚིལ་ཆེན་གྱི་མར་
མེ་དང་མཁྲིས་པའི་དྲི་ཆབ།   ཤ་རུས་ཀྱི་ཞལ་ཟས་རྣམས་དང་།   དུག་གི་མེ་ཏོག་སྔོན་པོ་སོགས་ཐུན་མོང་གི་ཉེར་སྤྱོད་དང་ཆུ་གཉིས་ཀྱང་བཤམ།   གཞན་ཡང་མདུན་སྟེགས་སུ་ཚོགས་ཀྱི་ཡོ་བྱད་དང་རྐང་
གླིང་ཐོད་རྔ་སོགས་མཆོད་ཚོགས་གང་འབྱོར་འདུ་བྱ།   སྤྲོས་པའི་ཡན་ལག་ཏུ་བྱེད་ན།   མཆོད་གཏོར་གྱི་གཡས་གཡོན་དུ་སྨན་རཀ མདུན་དུ་བསྐང་བའི་བམ་ཀྱང་བཤམ།   མེད་ཀྱང་ཆོག  །བམ་བསྐང་གི་
མདུན་དུ་གཡག་ལུག་ར་གསུམ་གྱི་གཟུགས་བརྙན་བཀོད་པ་མདངས་བསྐང་དང་།   ཞུན་ཆེན་གྱི་མར་མེ།   གུ་གུལ།   ཤ་ཆེན་ཚིལ་ཆེན་སྦྱར་བའི་གསུར།   དྲག་པོའི་སྤོས།   དར་གྱི་ལྷབ་ལྷུབ་དང་།   ཐོད་པ་གཅིག་ཏུ་
མོན་ནམ་རབས་ཆད་སོགས་སྐྱེས་པའི་གྲི་སྙིང་དང་།   རྟ་ནག་དང་།   གཡག་ནག་གི་སྙིང་གསུམ་དར་ནག་གིས་དགབ་པ་བཞག ཟོར་ལས་བྱེད་ན་དུག་ཁྲག  །གཡག་རུ།   ཟོར་གཏོར།   སྐམ་ཐུན་སོགས་དྲག་རྫས་ཇི་
དགོས་པའང་འདུ་བྱ།  དངོས་གྲུབ་ཀྱི་རྫས་སོགས་གསར་དུ་བཤམ་དགོས་པའི་རིགས་གནས་སྐབས་སོ་སོའི་ཐད་དུ་ཤེས་པར་བྱ་ཞིང་།   གཞན་ཡང་སྒྲུབ་པ་པོའི་མདུན་དུ།   རྡོར་དྲིལ།   ཐོད་པའི་ཅང་ཏེའུ།   འཐོར་ནས་

རྔེའུ་ཆུང་སོགས་དགོས་པའི་ཡོ་བྱད་ཐམས་ཅད་ཚོགས་པར་བྱས་ནས།   གནས་རྟེན་རྣམས་ཤུག་པ་སོགས་ཀྱི་དུད་པས་བསང་བར་བྱས་ནས།   སྟན་བདེ་བ་ལ་འདུག་ཅིང་སྲོད་དུས་སུ་བརྒྱུད་པའི་
གསོལ་འདེབས་ནས་བརྩམ་ལས་བྱང་གཞུང་ཚུལ་བཞིན་བསྲངས་ནས་བདག་མདུན་དབྱེར་མེད་དུ་སྒྲུབ་ཅིང་ཛ་པྲ་ཀྱི་མགོར་ཕྲེང་བ་བྱིན་རླབས་ཟུར་རྒྱན་ལྟར་སྦྱར།   འདི་སྐབས་སྒྲུབ་གཏོར་ལྷ་ཚོགས་ཡོངས་རྫོགས་དང་།   མཆོད་
གཏོར་འདོད་ཡོན་ལྷ་མོ་དྲུག་ཏུ་བསྐྱེད་པ་འདི་པའི་ལུགས་སོ།  །བཟླས་པའི་ཚེ་སོ་སོའི་དམིགས་པ་དང་བསྟུན།   སྤྱི་བསྙེན་སྐུ་གསུང་ཐུགས་སྔགས་ཨྱེ་རིང་རྣམས་བརྒྱ་རྩ་ཙམ་བཟླས།   ཐུན་འཇོག་ཁར་དབྱངས་གསལ་
ཡིག་བརྒྱ་རྟེན་སྙིང་གི་ཎཿཡི་ཤམ་དུ་ཕྱག་རྒྱ་ཟིལ་གནོན་འགྲུབ་པར་གྱུར་ཅིག་སྭཱ་ཧཱ།   ཞེས་བཏགས་པ་བདུན་ནམ་གསུམ་བརྗོད་རྗེས་མཆོད་བསྟོད་བྱས་ལ།   མཐུ་ཆེན་སྡེ་བཞི་སོགས་ཆོས་སྐྱོང་ལ་གཏོར་མ་བསྔོ།   དེ་
རྗེས་ཚོགས་འདོན་ཞིང་།  བསྒྲལ་བའི་རྗེས་བམ་བསྐང་རྩ་གསུམ་བསྐང་གསོ་གཏོང་།   དེ་ནས་ཆད་བརྟན་དང་།   མཆོད་བསྟོད་བཟོད་གསོལ་བྱས་ལ་བསྡུ་ལྡང་དགེ་བསྔོ་ཤིས་བརྗོད་བྱས་ནས་ཉལ་བའི་རྣལ་འབྱོར་ལ་
འཇུག ནང་པར་ཐོ་རངས་ནས་བཟུང་ཐུན་རྣམས་ལ་ལས་བྱང་ཚར་རེ་བཏང་ན་ལེགས་ཀྱང་།   བསྙེན་པ་གསོགས་ཚེ་དེ་ཙམ་མི་ལྕོགས་པས།   ཐོ་རངས་གཉིད་སད་མ་ཐག ཧཱུྃ།   རྡོ་རྗེ་སློབ་དཔོན་སངས་རྒྱས་དཔལ།   

སོགས་ལན་གསུམ་རྗེས།   ཨྱཻ་ཨྱཻ་ཨྱཻ།   ཨེ་ཉིད་སྟོང་པ་ཆོས་འབྱུང་སྟེ།   ཞེས་པ་ནས།   སྐུ་ལ་ཁྲོ་བཅུ་རྫོགས་པར་བསྒོམ།  ཞེས་པའི་བར་གྱིས་གསལ་བཏབ།   ཨཱཿ མི་རྟོག་ངང་ལས་སོགས་ཚིགས་བཅད་གཅིག་
གིས་སྤྱན་དྲངས་ལ་བསྟིམ།   སྤྲོ་ན་འཁོར་གྱི་ལྷའང་མངོན་རྟོགས་བསྡུས་པས་གསལ་བཏབ་ལ་སྤྱན་དྲངས་མཆོད་བསྟོད་བསྡུས་པ་ཙམ་བྱ།   དེ་ནས་ཕྲེང་བ་བྱིན་རླབས་ལ་ཚན་རྣམས་དང་འབྲུ་གསུམ་གྱིས་སྣ་དྲང་བའི་དབྱངས་གསལ་
ཞབས་བཅད་མ་བདུན་བརྗོད་ནས།   བཟླས་པ་བྱ།   ནམ་ལངས་ཁར།   བཅོམ་ལྡན་ཕྱག་རྒྱ་ཟིལ་གནོན་འཁོར་བཅས་ལ།   ཞེས་སོགས་ཀྱིས་མད།   ཆོས་དབྱིངས་ངང་ལས་སོགས་ཀྱིས་བསྟོད།   མི་དམིགས་པར་ཅུང་ཟད་
བཞག སླར་ཡང་ལྷར་ལམ་གྱིས་གསལ།   དགེ་འདིའི་མཐུ་ཡིས་སོགས་བསྔོ་སྨོན་དང་།   གང་ཞིག་བླ་མེད་ཀྱི་ཤིས་བརྗོད་བྱ།   གཞན་ཡང་སྐབས་བསྟུན་གྱི་བསྔོ་སྨོན་ཀྱང་སྤྲོ་ན་འདོན།   དེས་ཐོར་ཐུན་གྲོལ་ནས་སྐབས་དེར་
ཚེ་སྒྲུབ་སོགས་ཞོགས་པའི་རྒྱུན་ཁྱེར་ཆགས་མེད་རྣམས་མཛད།   ཐུན་མཚམས་རྣམས་སུ་ལྷའི་ང་རྒྱལ་དང་མ་བྲལ་བ་བྱས་ན་ཏིང་འཛིན་ལ་སྐྱེད་ཐོན་ཞིང་ལྷ་མྱུར་དུ་འགྲུབ་པའི་གནད་ཡོད་པས་ཀུན་ཏུ་གལ་ཆེ་བ་ཡིན་ནོ།  །
དེ་རྗེས་སྔ་ཐུན་མགོར་རྡོ་རྗེ་སློབ་དཔོན་སོགས་ཐོར་ཐུན་ལྟར་བཟླས་པའི་བར་དུ་བྱ།   ཕྲེང་བ་བྱིན་རླབས་ནི་ཐོར་ཐུན་ལས་གཞན་ལ་མི་དགོས་པ་ཁྱད་པར་རོ།  །གུང་ཚིགས་བར་བཟླས་པ་ཇི་འགྲུབ་རེ་བྱས་ནས་ཐུན་བསྡུ།   སྐབས་དེར་

ངལ་གསོ་དང་གུང་ཚིགས་ལྷའི་ང་རྒྱལ་དང་མ་བྲལ་བས་བྱ།   ཡི་གེ་བྲི་དགོས་པ་སོགས་བགྱི་འོས་རྣམས་ཀྱང་དུས་དེར་བྱའོ།  །དེ་རྗེས་དགོང་ཐུན་ལ་འཇུག་སྟེ་སྔ་ཐུན་བཞིན་ནོ།  །ཉི་མ་ནུབ་པར་ཉེ་བ་ན་ཐུན་
བསྡུས།   གཏོར་བསྔོ་སོགས་དགོང་མོའི་ཆགས་མེད་རྣམས་བར་དེར་མཛད།   དེ་རྗེས་སྲོད་ཐུན་ལ་ལས་བྱང་རེ་གཏོང་ཞིང་ཚོགས་འཁོར་རེ་མཛད་ན་ལེགས་པས་ལས་གཞུང་བསྲང་།   བཟླས་པ་བྱ།   གཏེར་སྲུང་གསོལ།   
ཚོགས་ཐོག་མཐའ་བར་གསུམ།   བམ་བསྐང་ཆད་ཐོ།   བརྟན་སྐྱོང་།   རྗེས་ཆོག་སོགས་སྔར་བཤད་ལྟར་བྱའོ།  །གལ་ཏེ་ལས་བྱང་བློར་མ་ཐོན་པ་དང་།   སྲོད་ཐུན་རིང་པོར་བཟླ་འདོད་ན།   སྲོད་ཐུན་དང་དགོང་ཐུན་གྱི་འདོན་
ལུགས་བརྗེས་ཏེ།   དགོང་ཐུན་ལས་བྱང་བཏང་།   བཟླས་པའི་རྗེས་ཉི་མ་ནུབ་ཉེ་བའི་དུས་སུ།   གཏེར་སྲུང་གསོལ་ཞིང་ཚོགས་བྱ་སྟེ་ལས་གཞུང་བསྡུ།   སྲོད་ལ་ཚོགས་བསགས་བདག་བསྐྱེད་སྤྱན་འདྲེན་བཟླས་པ་སོགས་སྔར་
བཞིན་བྱའོ།  །གང་ལྟར་ཡང་སྲོད་ཐུན་གྱི་བཟླས་པའི་མཇུག་ཏུ།   དབྱངས་གསལ་སྤེལ་ཚིག་ཅན་བདུན་བརྗོད་པ་སྲོད་ཐུན་གྱི་ཁྱད་པར་རོ།  །ནུབ་རེ་བཞིན་ཚོགས་མི་གཏོང་ན་བདུན་མཚམས་སོགས་སུ་བཏང་བས་ཆོག་ལ་གཏེར་
སྲུང་གི་གསོལ་ཁ་ནི་རྒྱུན་དུ་བྱའོ།  །སྲོད་ཀྱི་དུས་སུ་བསྙེན་པའི་མཚམས་ཡིན་ཀྱང་རུང་སྟེ།   ཚིལ་ཆེན་གྱི་མེ་སྦར།   ཤ་ཆེན་གྱི་གསུར་བཏང་ཞིང་བཤུག་པ་བྱ།   ཤ་ཁྲག་གི་གཏོར་མ་བཤམས་ལ་བསྔོ།   ཕུད་དང་རཀྟ་འཐོར་ཞིང་

རྫ་རྔ་བརྡུང་ནས་འགྱུར་ཁུག་གི་དབྱངས་དང་བཅས་ཏེ་ཐུགས་དམ་བསྐུལ་བ་རྒྱས་བསྡུས་གང་རུང་བྱ་ཞིང་གནད་ནས་བསྐུལ་ཞིང་གསོལ་བ་གདབ་པ་སྐབས་སྐབས་སུ་བྱའོ།  །དེ་ལྟར་ཐུན་བཞི་ལ་འཇུག་ཚུལ་མ་ནོར་བ་དེ་ལྟ་བུ་
ཁོ་ན་བསྙེན་པ་ནམ་གྲོལ་གྱི་བར་དུ་བྱ་བ་ཡིན་པས།   སྤྱི་བསྙེན་དང་སྐུ་གསུང་ཐུགས་སྔགས།   ཨྱཻ་རིང་རྣམས་གོ་རིམ་བཞིན་བསྙེན་ཚད་ལྟར་བྱ་དགོས་པ་མ་གཏོགས་ཐུན་གྱི་བྱ་བ་ཆོ་ག་གཏོང་ལུགས་སོགས་ལ་ནི་ཁྱད་པར་
ཅི་ཡང་མེད་དོ།  །དེ་ལ་དང་པོ་ཨཱ་ཀྲོ་སྤྱི་བསྙེན་བྱས་པ་གོང་ནོན་དུ་འགྱུར་བ་ཡིན།   དེ་ནས་རིམ་བཞིན་ཕྱི་སྐོར་སྐུ་ཡི་དྲག་སྔགས།   ནང་སྐོར་གསུང་གི་དྲག་སྔགས།   གསང་སྐོར་ཐུགས་ཀྱི་དྲག་སྔགས།  ཡང་གསང་
དྲག་པོ་རྒོད་ཀྱི་དྲག་སྔགས་དང་ལྔ།   དེ་རེ་རེ་ལའང་།   བསྙེན་པ།  བདག་བྱིན་རླབས།   སྒྲུབ་ཆེན་ནམ་དོ་ལིའི་བཟླས་པ།   ཕྲིན་ལས་བཞིའི་དམིགས་པ་དང་བཞི་རེར་ཡོད་ཀྱང་དམིགས་པ་བཞི་པོ་དེ་དག་ཐུན་རེ་རེ་བཞིན་
དུ་ཆ་ཚང་རེ་བྱེད་པའི་ལུགས་ཡོད་ཀྱང་།   གང་བྱེད་པའི་ཞག་གྲངས་སམ་བསྙེན་གྲངས་དུམ་བུ་ལྔར་བཅད་པའི།   དང་པོ་ལ་བསྙེན་དམིགས།  གཉིས་པ་དང་གསུམ་པའི་ཁོངས་སུ་བདག་བྱིན་རླབས།   བཞི་པར་སྒྲུབ་
ཆེན།  ལྔ་པར་ལས་བཞིའི་དམིགས་པ་སྦྱར་ནས་བཟླ་བའི་ཕྱག་ལེན་མཛད་པ་བཞིན་བྱ།   གང་ལྟར་ཀྱང་བཟླས་པའི་སྐབས་སུ།   བདག་མདུན་གྱི་དཀྱིལ་འཁོར་རྣམས་གཅིག་ལས་དུ་མར་ཤར་བའི་ཚུལ་གྱིས་ཅིག་ཅར་

གསལ་བའམ།   བློར་མི་བདེ་ན་བདག་བསྐྱེད་གསལ་བཏབ་ནས་བཟླས་པའི་མགོར།   ཕཊ་ཛཿཞེས་བརྗོད་པས་མར་མེ་གཅིག་ལས་གཉིས་མཆེད་ཀྱི་ཚུལ་དུ་མདུན་གྱི་དཀྱིལ་འཁོར་ཤར་ཏེ་མེ་རི་འདབ་འབྱོར་
གྱི་ཚུལ་དུ་བསྒོམ་པ་ནི་ཛ྄བ་ཁང་ཕྱེ་བ་ཡིན་ནོ།  །བདག་མདུན་གྱི་དཀྱིལ་འཁོར་དུ་སྣང་བ་དེ་དག་སྣང་ལ་རང་བཞིན་མེད་པ་ཆུ་ཟླ་དང་འཇའ་ཚོན་ལྟ་བུ་ལ་མ་འདྲེས་ཡོངས་རྫོགས་ཀྱི་གསལ་སྣང་དང་།   དེ་དག་ཀྱང་རང་རིག་ཀུན་
བཟང་འཇམ་པའི་དབྱངས་ཉིད་ཁྲོ་བོར་ཤར་བ་དཔལ་ཆེན་ཕྱག་རྒྱ་ཟིལ་གནོན་དངོས་ཡིན་སྙམ་པའི་ང་རྒྱལ་དང་།  དེ་དག་ཀྱང་བློས་བཅོས་པའི་ཀུན་བཏགས་ཙམ་མིན་པར་གཞི་འབྲས་དབྱེར་མེད་རང་བྱུང་གི་ཡེ་ཤེས་ཆེན་པོའི་
རང་རྩལ་རྟགས་ཀྱི་ཕྱག་རྒྱར་སྣང་བའི་རྣམ་དག་དང་བཅས་པའི་ཏིང་འཛིན་ཆུ་བོའི་རྒྱུན་གྱི་རྣལ་འབྱོར་ལ་གནས་པ་ནི་ཐོག་མཐའ་བར་གསུམ་ཀུན་ཏུ་གལ་ཆེའོ།  །དེ་ལ་བསྙེན་པའི་དུས་ཀྱི་དམིགས་པ་ནི།   བདག་མདུན་ཕྱག་
རྒྱ་ཟིལ་གནོན་གྱི་ཐུགས་ཙིཏྟ་རིན་པོ་ཆེའི་གུར་ཕུབ་པ་ལྟ་བུའི་ནང་དུ་ཉི་གདན་ལ་ཡེ་ཤེས་སེམས་དཔའ་ཡ་མ་རཱ་ཛ་སྐུ་མདོག་སྨུག་ནག་ཞལ་གཅིག་ཕྱག་གཉིས་པ།   རྒྱན་དང་ཕྱག་མཚན་མི་མངའ་བསྐྱིལ་ཀྲུང་མཉམ་བཞག་
ཅན་ནམ།   ཡང་ན་ཕྱག་གཡས་སྡིགས་མཛུབ་ཐུགས་ཀ་དང་།   གཡོན་བརླ་སྟེང་སྡིགས་མཛུབ་གྱེན་དུ་བསྟན་པ།   ཞབས་ཕྱེད་སྐྱིལ་དུ་བཞུགས་པར་བསྒོམ།   རྩ་བའི་ལྷའི་ནང་གི་ཡ་མ་རཱ་ཛ་དང་ཕྱག་རྡོར་འཇིགས་བྱེད་ཆེན་

པོ་གསུམ་ནི་གཅིག་གི་ཐུགས་ཕྲེང་དུ་གཅིག་བསྒོམ་པར་བྱ་སྟེ།   དེ་ཡང་ཟིལ་གནོན་གྱི་ཐུགས་ཙིཏྟ་རིན་པོ་ཆེའི་གུར་ལྟ་བུ་ལ་སྐུ་རྒྱབ་བརྟེན་པའི་ཚུལ་གྱིས་ཡ་མ་རཱ་ཛ།   དེའི་ཙིཏྟ་ལ་སྐུ་རྒྱབ་བརྟེན་པའི་ཚུལ་གྱིས་ཕྱག་རྡོར།  
དེའི་ཙིཏྟ་ལ་འཕོང་ངམ་རྒྱབ་བརྟེན་པའི་ཚུལ་གྱིས་རུས་སྦལ་ཞལ་ཐུར་དུ་གཟིགས་པར་བསྒོམ་པའོ།  །དེ་ཡང་སྐབས་འདིར་གཙོ་བོར་ཡེ་ཤེས་སེམས་དཔའ་ལ་དམིགས་པ་གཏོད་པར་བྱ་སྟེ།   དེ་ཡང་ཡེ་ཤེས་སེམས་
དཔའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཐུགས་སྲོག་ཡི་གེ་ཧཱུྃ་མཐིང་ནག་འོད་ཟེར་ཁ་དོག་ལྔ་འཕྲོ་བ་ཞིག་བསམ།   དེའི་མཐར་ཨཱ་ཀྲོ་འབྲུ་བཅུ་བདུན་མ་ཁ་དོག་མཐིང་ག་ཀློག་ཐབས་སུ་གཡས་ཕྱོགས་
བསྐོར་བ་དེ་ལས་འོད་མཐིང་ག་དང་དཀར་པོ་འདྲེས་པ་ཉི་ཟེར་གྱི་བ་ཐག་འཛིང་བ་ལྟ་བུ་གཟི་བྱིན་མཚུངས་པ་མེད་པ་བུན་གྱིས་འཕྲོས།   ལུས་ནང་ཀུན་དུ་མུན་ཁང་དུ་སྒྲོན་མེ་བཏེགས་པ་ལྟར་གསལ་ལམ་གྱིས་གྱུར།   འོད་
ཟེར་མགལ་མེ་ལྟར་འཁོར་བས་ནད་གདོན་སྡིག་སྒྲིབ་བག་ཆགས་དང་བཅས་པ་རྩ་སྤུར་མེས་བསྲེག་པ་བཞིན་ཐུལ་གྱིས་སྦྱངས་ཤིང་དག   །འོད་ཟེར་ཐུགས་ཀ་ནས་ཕྱིར་འཕྲོས་པའི་རྩེ་ལས་ཕྱི་ནང་གསང་བའི་མཆོད་པའི་སྤྲིན་རབ་
འབྱམས་ཀྱི་རྒྱལ་བ་སྲས་བཅས་མཉེས་ཤིང་གསང་གསུམ་བྱིན་རླབས་འོད་ཟེར་གྱི་རྣམ་པར་རང་ལ་ཐིམ།   ཡང་འོད་འཕྲོས་སེམས་ཅན་ཐམས་ཅད་ལ་ཕོག་སྒོ་གསུམ་གྱི་སྡིག་སྒྲིབ་དང་ཁྱད་པར་དགྲ་བགེགས་ཀྱི་བསམ་

སྦྱོར་ངན་པའི་ནུས་པ་ཐམས་ཅད་དག་ནས་ཐམས་ཅད་འཇམ་དཔལ་གཤིན་རྗེ་གཤེད་ཀྱི་གོ་འཕང་ལ་བཀོད།  དེ་དག་གི་ཚེ་དཔལ་བསོད་ནམས་རྣམས་ཀྱང་འོད་ཀྱི་རྣམ་པས་བདག་མདུན་རྣམས་ལ་ཐིམ་
པར་བསམ་པ་ནི་བསྙེན་པའོ།  །གཉིས་པ་བདག་བྱིན་རླབས་ཀྱི་དམིགས་པ་ནི།   བདག་གི་ཐུགས་ཀའི་ཐུགས་སྲོག་སྔགས་ཕྲེང་དང་བཅས་པ་ལས་འོད་ཟེར་སྔར་ལྟར་འཕྲོས་པ་ཐུགས་ཀ་ནས་ཕྱིར་ཕྱུང་ཚེ་ལྕགས་
ཀྱུའི་རྣམ་པ་ཅན་དུ་གྱུར་པ་དཔག་ཏུ་མེད་པས་ཛ྄བ་ཁང་གི་ལྷ་ཚོགས་ཀྱི་ཐུགས་རྒྱུད་བསྐུལ།   དེ་དག་གི་ཐུགས་ཀ་ནས་ཀྱང་དེ་འདྲ་བའི་འོད་འཕྲོས།   སངས་རྒྱས་དང་བྱང་སེམས་ཐམས་ཅད་སྐུ་འཇམ་དཔལ་ཕྱག་
རྒྱ་ཟིལ་གནོན་གྱི་རྣམ་པ་ཆེ་བ་རི་རབ་ཆུང་བ་ཡུངས་འབྲུ་ཙམ་ཁ་ཆར་དང་བུ་ཡུག་འཚུབ་པ་ལྟར་བྱོན་ནས་བདག་མདུན་གཉིས་ཀར་ཐིམ་པས་སྐུ་སྔར་བས་གཟི་བརྗིད་ཆེ་ཞིང་ཉི་མ་འབུམ་ལྟར་གཟི་མདངས་རྒྱས་ཏེ་བསྒྲེས་རྒུད་
དང་བྲལ་བ་སྐུ་ཡི་དངོས་གྲུབ་མ་ལུས་པ་ཐོབ།   གསུང་གི་བྱིན་རླབས་ཨཱ་ཀྲོ་འབྲུ་བཅུ་བདུན་མ་དང་།  ཨྱཻ་རིང་སྐུ་གསུང་ཐུགས་སྔགས།   ཨཱ་ལི་ཀཱ་ལིའི་རྣམ་པ་རང་སྒྲ་སྒྲོགས་པ་དཔག་ཏུ་མེད་པར་བྱུང་ནས་རང་གི་མགྲིན་
པར་ཐིམ་པས་ངག་སྔགས་ཀྱི་སྒྲ་དབྱངས་འབྲུག་སྟོང་ལྟར་ལྡིར་བའི་གྲགས་སྟོང་གཞོམ་མེད་ཡན་ལག་དྲུག་ཅུ་དང་ལྡན་པའི་གསུང་གི་དངོས་གྲུབ་མ་ལུས་པ་ཐོབ།   ཐུགས་ཀྱི་བྱིན་རླབས་རྣམས།   རྡོ་རྗེ།   འཁོར་ལོ།   རལ་

གྲི།   བེ་ཅོན།   གཏུན་ཤིང་ལ་སོགས་པའི་ཕྱག་མཚན་སྣ་ཚོགས་པའི་རྣམ་པར་བྱུང་བ་འོད་སྔོན་པོའི་རྣམ་པར་ལྟེམ་གྱིས་ཞུ་ནས་རང་གི་སྙིང་གར་ཐིམ་པས་བདེ་བ་ཆེན་པོའི་ཡེ་ཤེས་རྒྱས་ཏེ་འགྱུར་མེད་རྡོ་རྗེ་ཐུགས་ཀྱི་
དངོས་གྲུབ་མ་ལུས་པ་ཐོབ་པར་བསམ།   ཡང་རང་གི་ཐུགས་ཀའི་འོད་ཀྱིས་མདུན་བསྐྱེད་བསྐུལ་ཞིང་དེའི་འོད་ཀྱིས་མ་དག་པའི་སྣོད་བཅུད་ཐམས་ཅད་སྦྱངས།   སྣོད་གཞལ་ཡས་ཁང་དང་བཅུད་ཕྱག་རྒྱ་ཟིལ་གནོན་
གྱི་ལྷ་ཚོགས་སུ་གྱུར་པ།   རང་གི་རྟེན་དང་བརྟེན་པ་ལ་སོ་སོར་ཐིམ་པས་གཟི་བརྗིད་རྒྱས་པར་བསམ་མོ།  །གསུམ་པ་སྒྲུབ་པ་ཆེན་པོའམ་དོ་ལིའི་བཟླས་པ་ནི།   རང་གི་སྙིང་གའི་སྔགས་སྔར་ལྟར་ལ།   
ལྕེ་པདྨ་འདབ་བརྒྱད་ཀྱི་ཟེའུ་འབྲུར་ཧྲཱིཿལ་ཨཱ་ཀྲོ་བཅུ་བདུན་པ་དམར་པོས་བསྐོར་བ།   ཀླད་པ་དུང་ཁང་དུ་ཟླ་བའི་དཀྱིལ་འཁོར་ལ་ཨོཾ་དཀར་པོའི་མཐར་ཨཱ་ཀྲོ་བཅུ་བདུན་པ་དཀར་པོས་བསྐོར་བ་གསལ་ལ།  
རང་གི་ཐུགས་ཀའི་སྔགས་ཕྲེང་ལས་འོད་མཐིང་ཤས་ཆེ་བ་འཕྲོས།   ཡེ་ཤེས་སེམས་དཔའི་ཞལ་ལམ་ཤངས་བུག་གཡས་ནས་ཐོན་སྐུ་ལ་གཡས་སྐོར་ཞིག་བྱས་ནས་སྐུའི་དབྱིབས་བརྒྱུད་གྱེན་དུ་སོང་ལྗགས་
སྟེང་གི་སྔགས་ཕྲེང་དམར་པོ་ལ་ཕོག་ནས་དེ་དང་དབྱེར་མེད་དུ་ཞུགས་པའི་ཚུལ་གྱིས་གཡས་སུ་བསྐོར་ཞིང་འོད་ཟེར་དམར་ཤས་ཆེ་བ་གྱེན་དུ་སོང་བ་ཡབ་ཀྱི་ཞལ་ནས་ཕྱིར་འཕྲོས་ཡབ་ཀྱི་ཤངས་བུག་གཡོན་

དུ་ཞུགས་པ་ཀླད་པའི་ཨོཾ་གྱི་མཐའི་སྔགས་ཕྲེང་ལ་ཕོག་ནས་གཡས་སུ་བསྐོར་ཞིང་།   སླར་འོད་ཟེར་དཀར་ཤས་ཆེ་བ་ཤངས་བུག་གཡས་ནས་ཐོན།   ཞལ་དུ་ཞུགས་སྐུའི་དབྱིབས་བརྒྱུད།   ཡེ་ཤེས་
སེམས་དཔའི་ཞལ་ལམ་ཤངས་བུག་གཡོན་དུ་ཞུགས་ཐུགས་ཀའི་སྔགས་ཕྲེང་ལ་ཐིམ་པ་དེ་ལྟར་བར་མ་ཆད་པའི་མགལ་མེའི་འཁོར་ལོ་ལྟར་ལུ་གུ་རྒྱུད་དུ་འཁོར་བར་དམིགས་པའོ།  །འདི་ལ་རང་གི་གནས་གསུམ་དུ་
སྐུའི་དབྱིབས་བརྒྱུད་དེ་འཁོར་བ་དང་།   བཤད་མ་ཐག་པ་ལྟར་ཞལ་དང་ཤངས་བུག་ཏུ་བརྒྱུད་པ་དང་།   ཡང་སྤྱི་བོར་འཁོར་ནས་འོད་ཡབ་ཀྱི་ཤངས་བུག་གཡས་ནས་ཐོན་པ་ཡུམ་གྱི་ཤངས་བུག་གཡོན་དུ་ཞུགས་ནས་སྐུ་ཡི་
དབྱིབས་བརྒྱུད་པང་ནས་ཐོན།   ཡབ་ཀྱི་རྡོ་རྗེའི་ལམ་ནས་ཡར་བརྒྱུད་དེ་ཡེ་ཤེས་སེམས་དཔའི་འོག་སྒོའམ་རྡོ་རྗེའི་བུ་ག་ནས་ཡར་སྔགས་ཕྲེང་ལ་ཐིམ་པར་བསམས་ཏེ་ཡབ་ཡུམ་གཉིས་ཀར་འཁོར་བ་དང་།  ཡང་ཡེ་ཤེས་
སེམས་དཔའི་ཤངས་བུག་གཡས་ནས་འོད་ཟེར་ཐུར་དུ་འཕྲོས་ཡབ་ཀྱི་རྡོ་རྗེའི་ལམ་ནས་ཐོན་པ་འཛབ་ཁང་གི་གཙོ་བོའི་གསང་གནས་བརྒྱུད།  ཡེ་ཤེས་སེམས་དཔའི་ཤངས་བུག་གཡོན་དུ་ཞུགས།   ཐུགས་རྒྱུད་བསྐུལ་ཏེ་
གཡས་ནས་ཐོན།   ལྗགས་དང་དུང་ཁང་གི་འགྲོ་ལུགས་སྔར་ལྟར་ལ།   ཤངས་བུག་གཡས་ནས་ཐོན་པ་བདག་བསྐྱེད་ཀྱི་ཤངས་བུག་གཡོན་དུ་ཞུགས་རིམ་གྱིས་ཀླད་ཁང་ལྗགས་སྟེང་བརྒྱུད་ནས་ཡེ་ཤེས་སེམས་དཔའི་ཤངས་

བུག་གཡོན་ནས་འཇུག་པ་བདག་མདུན་གཉིས་ཀར་འཁོར་བར་དམིགས་པ་དང་།  གཞན་ཡང་ཡབ་ཡུམ་དང་བདག་མདུན་གཙོ་འཁོར་སོགས་ཀྱི་ཞལ་ལམ་ཤངས་བུག་ནས་དང་རྡོ་རྗེ་པདྨའི་ལམ་ནས་སྐུ་ཡི་དབྱིབས་བརྒྱུད་པའི་
དམིགས་པ་རྒྱས་བསྡུས་བློས་གང་ལྕོགས་ཞིག་བསྒོམ་པ་ནི་མགལ་མེ་བསྐོར་བ་ལྟ་བུའི་བཟླས་དམིགས་སོ།  །དེ་རྣམས་གང་བྱད་ཀྱང་སྔགས་ཀྱི་འོད་ཟེར་མགལ་མེ་ལྟར་འཁོར་བའི་འོད་ཀྱིས་རང་གི་སྒོ་གསུམ་གྱི་སྒྲིབ་པ་
སྦྱངས།   འོད་ཟེར་དཔག་མེད་ཕྱིར་འཕྲོས་པས་ཕྱོགས་བཅུའི་བདེ་གཤེགས་ཀུན་གྱི་སྐུ་གསུང་ཐུགས་ཀྱི་གནས་གསུམ་དུ་ཕོག ཐུགས་དམ་གྱི་རྒྱུད་བསྐུལ་ནས་གསང་གསུམ་གྱི་དངོས་གྲུབ་རང་ལ་བསྡུ།   ཡང་
འོད་ཟེར་འཕྲོས་པས་འགྲོ་དྲུག་གི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས།   ལྷར་གྱུར་མཐུ་དཔལ་གཟི་མདངས་ཐམས་ཅད་འོད་ཀྱི་རྣམ་པར་ཚུར་འདུས་བདག་ལ་ཐིམ་བདག་ཉིད་ཡེ་ཤེས་ཀྱི་སྐུ་གཟི་བརྗིད་དང་ལྡན་པར་
བསམ།   ཡང་འོད་ཟེར་ཕྱིར་འཕྲོས་དགྲ་བགེགས་རྣམས་ལ་ཕོག་པས་བྱ་སྒྲོ་མེས་བསྲེག་པ་ལྟར་བཅོམ།   འོད་ཟེར་ཚུར་འདུས་པས་དེ་དག་གི་ཚེ་བསོད་ཀྱང་ཁབ་ལེན་གྱིས་ལྕགས་ལྟར་བསྡུས་ཏེ་བདག་ལ་ཐིམ་པས་
བདག་གི་བ་སྤུའི་བུ་ག་ཐམས་ཅད་ཀྱང་ཉི་གདན་ལ་བཞུགས་པའི་ཁྲོ་ཆུང་ཕྱག་ན་མེ་རླུང་གི་འཁོར་ལོ་བསྣམས་པས་གཏམས་ཏེ་བར་ཆད་བསྲུང་བར་བསྒོམ།   དམིགས་པ་དེ་རྣམས་ཀྱང་ལས་དང་པོ་པས་རིམ་ཅན་དུ་བསྒོམ་

པའམ།   བརྟན་པ་ཐོབ་པས་འཕྲོ་འདུ་ཅིག་ཅར་དུ་བྱའོ།  །བདག་བྱིན་རླབས་དང་སྒྲུབ་ཆེན་གྱི་བཟླས་དམིགས་ཀྱི་མཇུག་ཏུ་སྣོད་བཅུད་སྦྱངས་ཏེ་དཔལ་ཆེན་པོའི་དཀྱིལ་འཁོར་དུ་སད་པའི་གཙོ་འཁོར་ཐམས་ཅད་
ཀྱིས་སྔགས་ཀྱི་སྒྲ་བུང་བ་ཚང་ཞིག་པ་ལྟར་སྒྲོགས་པར་དམིགས་པའང་སྐབས་སུ་བྱས་ན་ལེགས་སོ།  །བཞི་པ་ལས་བཞིའི་དམིགས་པ་ནི།   བདག་གི་ཐུགས་ཀའི་འོད་ཀྱིས་འཛ྄བ་ཁང་གི་ལྷའི་ཐུགས་རྒྱུད་བསྐུལ་ཞིང་
བདག་མདུན་གཉིས་ཀྱི་ཐུགས་ཀ་ནས་འོད་དཀར་པོ་ཟླ་བ་འབུམ་གྱི་མདངས་ལྷར་གསལ་ཞིང་དྭངས་བས་སེམས་ཅན་ཐམས་ཅད་ཀྱི་སྡིག་སྒྲིབ་སྡུག་བསྔལ་བསམ་སྦྱོར་ངན་པ་རྣམས་སྦྱངས།   འོད་ཚུར་འདུས་པས་རང་
ལུས་གང་།   སྡིག་སྒྲིབ་ཐམས་ཅད་དུད་ཁུ་སོལ་ཁུ།   ནད་རྣག་ཁྲག་ལྗན་ལྗིན།   གདོན་ཐམས་ཅད་སྲོག་ཆགས།   སྡུག་བསྔལ་དང་ཉོན་མོངས་མི་གཙང་བའི་རྣམ་པ་སོགས་རྒུད་པའི་ཕྱོགས་ཐམས་ཅད་ཡེ་
ཤེས་ཀྱི་མེའི་འོད་ཀྱིས་ཐུལ་གྱིས་བསྲེགས་མུན་ཁང་དུ་ཉི་མ་ཤར་བ་ལྟར་གསལ་ལམ་གྱིས་གྱུར་ཅིང་བ་སྤུའི་བུ་ག་ནས་འོད་ཕྱིར་འཕྲོས་འཁོར་འདས་ཐམས་ཅད་ཡེ་ཤེས་བདུད་རྩིའི་འོད་ཟེར་དཀར་པོས་ཁྱབ་པས་ཞི་བའི་
ཕྲིན་ལས་མཐར་ཕྱིན་པར་བསམ་མོ།  །ནད་གདོན་ཁོལ་བུ་བ་ལ་དེ་གའི་ཐད་ནས་ཁྲོལ་ཚགས་ལྟ་བུའི་བུ ག་པ་ནས་དུ་བའམ་རླངས་པ་ཕྱུ་རུ་རུ་བུན་བུན་དུ་སོང་བར་བསམ།   གཞན་དོན་དུ་བྱེད་ན་དེ་ལ་དམིགས་པ་ཁ་བསྒྱུར་

རྒྱས་པར་བདག་མདུན་གཉིས་ལས་ཡེ་ཤེས་རིན་པོ་ཆེ་རྒྱས་པའི་འོད་སེར་པོ་གསེར་མདངས་ཅན་ཀུན་ཏུ་ཁྱབ་པར་འཕྲོས་སེམས་ཅན་ཐམས་ཅད་ཀྱི་ཚེ་དཔལ་དང་སྣོད་བཅུད་བཀྲག་མདངས་རྒྱས་པར་བྱས།  དྭངས་མའི་
འོད་ཚུར་འདུས་པའི་སྣ་ལ།   རང་གི་བླ་ཚེ་བརྐུས་འཕྲོག་ཡར་བ་ནི་ཡིག་དང་འོད་དང་བདུད་རྩིའི་རྣམ་པ་དང་།   འཁོར་འདས་ལམ་གསུམ་གྱིས་བསྡུས་པའི་དཔལ་ཡོན་ཐམས་ཅད་འོད་ལྔ་ཐིག་ལེ་བཀྲ་ཤིས་རྫས་རྟགས་
ལ་སོགས་པའི་རྣམ་པར་བསྡུས་པས།   རང་ལུས་དང་གནས་ཁང་མེར་གྱིས་ཁེངས་ཞིང་ཡོན་ཏན་རྒྱས་ནས་རྒྱས་པའི་ལས་ལྷུན་གྱིས་གྲུབ་པར་བསམ།  དབང་ལ་བདག་མདུན་གཉིས་ཀའི་ཐུགས་ནས་འོད་དམར་
པོ་བདེ་བ་ཆེན་པོའི་རང་བཞིན་ལྕགས་ཀྱུའི་རྣམ་པ་ཅན་འཕྲོས།   སྣོད་བཅུད་ཐམས་ཅད་དམར་ལམ་གྱིས་ཞུ་བའི་དྭངས་བཅུད་ཐམས་ཅད་ཁབ་ལེན་ལ་ལྕགས་འདུ་བའི་ཚུལ་གྱིས་དབང་དུ་འདུས་ཤིང་རབ་འབྱམས་དབང་
གི་ཕྲིན་ལས་ལ་ཐོགས་པ་མེད་པར་བསམ།   དབང་གི་གདུལ་བྱ་ཆེད་དུ་བྱ་བ་ཡོད་ན།   སྐྱེས་པའི་སྙིང་གའམ་བུད་མེད་ཀྱི་གསང་གནས་ནས་འོད་ཟེར་གྱི་ལྕགས་ཀྱུས་བཟུང་།   རྐང་ཞབས་ནས་རླུང་གིས་བཏེགས་ཏེ་
སྤུར་མ་རླུང་གིས་ཁྱེར་བ་བཞིན་བཀུག་འོད་དམར་པོས་ལུས་དམར་མྱོག་གེ་སོང་བས་བདག་ལ་ཆགས་ཤིང་མྱོས་ནས་རང་གི་རྐང་པ་ལ་མགོས་འདུད་པར་བསམ།   དྲག་པོ་ལ་བདག་མདུན་གཉིས་ལས་འོད་ཟེར་ནག་པོ་ཚ་

ཞིང་རྩུབ་པ་གྲངས་མེད་པའི་རྩེ་ལས་མེ་རླུང་དུག་དང་ཁྲོ་ཆུའི་སེར་སྤྲིན་དྲག་པོའི་སྒྲ་དང་བཅས་པ་ལས་ལྕགས་ཀྱུ།   ཕུར་པ།   རལ་གྲི།   དགྲ་སྟ།   འཁོར་ལོ།   རྡོ་རྗེ་སོགས་མཚོན་ཆའི་རྣམ་པ་དཔག་
མེད་འཕྲོས།   བསྟན་འགྲོ་སྤྱི་དང་རང་རེ་སྐྱབས་ཡུལ་དང་བཅས་པ་ལ་གནོད་པ་དམིགས་པའི་དགྲ་བགེགས་བར་ཆད་ཐམས་ཅད་ལྕགས་ཀྱུས་བཟུང་རྡོ་རྗེ་ལ་སོགས་པ་དྲག་པོའི་མཚོན་ཆ་ཐོག་གི་བུ་ཡུག་ལྟ་བུར་
འཚུབ་པས་གཏུབ་ཡེ་ཤེས་ཀྱི་མེས་བསྲེགས་ཏེ་རྗེས་ཤུལ་ཙམ་ཡང་མེད་པར་ཐལ་བའི་རྡུལ་དུ་བརླགས་པས་དྲག་པོ་མངོན་སྤྱོད་ཀྱི་ལས་ལ་དབང་འབྱོར་བར་བསམ་མོ།  །དེ་ལྟར་གོང་འོག་གི་དམིགས་པའི་ཚུལ་གང་བྱེད་ཀྱང་
རུང་ཐམས་ཅད་དུ་དཔལ་ཆེན་པོའི་བདེ་སྟོང་རང་བྱུང་གི་ཡེ་ཤེས་ཀྱི་རྩལ་ལས་ཤར་ཞིང་དེའི་ངང་དུ་མཐར་ཕྱིན་པས་ན་མཆོག་ཐུན་གྱི་ཕྲིན་ལས་རབ་འབྱམས་ལ་ཐོགས་པ་མེད་པ་རྡོ་རྗེའི་སྟོབས་དང་ལྡན་པའི་གདིང་གིས་
ཟིན་པར་བྱའོ།  །ཐུན་འཇོག་ཁར་འཛ྄བ་བསྟོད་རྗེས་དབྱངས་གསལ་སྤེལ་ཚིག་ཅན་དང་ཡིག་བརྒྱ་བཟླ།   མཆོད་བསྟོད་བསྡུས་པ་བྱ།   ཤྲཱི་ཡ་མཱནྟ་ཀ་ས་མ་ཡ་སཏྭཾ་ཧོཿ ཞེས་འཛ྄བ་ཁང་གི་ལྷ་བདག་ཉིད་ལས་ལོགས་སུ་
མེད་ཀྱང་ཆུ་ཟླ་ལྟར་གསལ་བ་ལ་རིག་པའི་མེ་ཏོག་འཐོར།   ཧཱུྃ།   ལྷུན་གྲུབ་རང་བཞིན་གནས་པའི་སོགས་ཀྱིས་དངོས་གྲུབ་བླངས་ཏེ་མདུན་གྱི་ལྷའི་གནས་ལྔའི་ཡི་གེ་ལྔ་ལས་འོད་ལྔ་བྱུང་བ་རང་གི་གནས་ལྔར་ཐིམ་

པས་དངོས་གྲུབ་ཐམས་ཅད་ཐོབ་པར་བསམ།   ཧཱུྃ་ཛཿ ཞེས་འཛ྄བ་ཁང་རང་ལ་བསྡུ།   རང་ཡང་སེམས་ཉིད་འོད་གསལ་དམིགས་པ་ཀུན་དང་བྲལ་བའི་ངང་དུ་ཐིམ།   སླར་ལྡངས་ནས་དགེ་བསྔོ་ཤིས་བརྗོད་བྱའོ།  །བར་
ཆད་ཀྱི་མཚན་ལྟས་ཆེ་ན་གཙུག་ཏོར་འཁོར་ལོས་བསྒྱུར་བའི་སྲུང་འཁོར་རམ།   བྱང་གཏེར་གྱི་སྲུང་འཁོར་དྲུག་གང་ཡིན་བསྒོམ་པར་བྱ་སྟེ་ཟུར་དུ་ཤེས་པར་བྱའོ།  །གཉིས་པ་ཕྱི་སྐོར་སྐུའི་དྲག་སྔགས་ནི།   ཡེ་ཤེས་
སེམས་དཔའི་ཐུགས་ཀའི་ཧཱུྃ་གི་མཐར་འབྲུ་བཅུ་གཉིས་པ་ཁ་དོག་མཐིང་གས་བསྐོར་བ་ལས་འོད་ཟེར་འཕྲོ་འདུ་ཐམས་ཅད་སྤྱི་བསྙེན་དང་འདྲ་ཞིང་ཐུགས་ཀ་ཙམ་དུ་མ་ཟད་བ་སྤུའི་བུ་ག་ཐམས་ཅད་ནས་འཕྲོ་བ་དམིགས་
བསལ་ལོ།  །དེ་ལའང་བསྙེན་པ་བདག་བྱིན་རླབས་དོ་ལི་ལས་བཞི་རྣམས་ཁ་བསྒྱུར་བ་ཙམ་གྱིས་འཐུས་ཏེ།   དཔེར་ན་དོ་ལིའི་ཚེ་སྙིང་གར་ཨ་ཀ་འབྲུ་བཅུ་གཉིས་པ་མཐིང་ག མགྲིན་པར་ཧྲཱིཿམཐར་དམར་པོ།   སྤྱི་
བོར་ཨཱོཾ་མཐར་དཀར་པོ་གསལ་བ་སོགས་སོ།  །གསུམ་པ་ནང་སྐོར་གསུང་གི་དྲག་སྔགས་ལ་གཞན་ཐམས་ཅད་སྐུ་བསྙེན་ཇི་ལྟ་བ་ལ་བ་སྤུའི་བུ་གའི་ཚབ་ཏུ་ལྗགས་ཀྱི་རྩེ་མོ་ལས་འོད་ཟེར་མེའི་ཚྭ་ཚྭ་འཕྲོ་བ་དམིགས་
བསལ་ལོ།  །གཞན་བཞི་པོ་ཁ་བསྒྱུར་ཏེ་ཨེ་མྱག་སོགས་འབྲུ་བརྒྱད་པ་ཉིད་ཨཱ་ཀོའི་ཚབ་ཏུ་བྱའོ།  །བཞི་པ་གསང་སྐོར་ཐུགས་ཀྱི་དྲག་སྔགས་ལའང་བསྙེན་སོགས་བཞི་ཡི་ཚེ།   ཨེ་དུན་འབྲུ་བཞི་ཉིད་ལ་

དམིགས་པ་ཁ་བསྒྱུར་བས་འཐུས་ཤིང་ལྗགས་ནས་འཕྲོ་བའི་ཚབ་ལ་ཐུགས་ཀྱི་སྔགས་འཁོར་དེ་ལས་འོད་མགལ་མེ་ལྟ་བུར་འཁོར་བ་ནི་ཁྱད་པར་རོ།  །ལྔ་པ་ཡང་གསང་རྒོད་ཀྱི་དྲག་སྔགས་ལ་
ཞི་བར་བཟླས་པ་དང་དྲག་པོར་བཟླས་པ་གཉིས།   དང་པོ་ལ་བསྙེན་པའི་དཔལ་ཚེ་ཡེ་ཤེས་སེམས་དཔའི་ཐུགས་ཀར་ཧཱུྃ་མཐར་ཐུགས་སྔགས་འབྲུ་བཞི་མཐིང་ག་དང་།   དེའི་ཕྱིར་ཨྱཻ་རིང་མཐིང་གས་བསྐོར་བ།   ལྗགས་སྟེང་
ཧྲཱིཿམཐར་གསུང་སྔགས་འབྲུ་བརྒྱད་དམར་པོ་དེའི་ཐ་མར་ཨྱཻ་རིང་དམར་པོ།   དུང་ཁང་གི་ཨོཾ་གྱི་མཐར་སྐུ་སྔགས་འབྲུ་བཅུ་གཉིས་པ་དཀར་པོ།   དེ་མཐར་ཨྱཻ་རིང་དཀར་པོས་བསྐོར་བས་བསམ་ལ་དམིགས་བསལ་
ཏེ།   གཞན་བསྙེན་སྒྲུབ་སྒྲུབ་ཆེན་ལས་བཞི་བཞི་ཀ་ཨཱ་ཀྲོ་སྤྱི་བསྙེན་ལྟར་ཁ་བསྒྱུར་བས་འཐུས་སོ།  །འདི་རྣམས་ཀྱི་བསྙེན་ཚད་ཀྱང་།   ཨཱ་ཀྲོ་འབྲུ་བཅུ་བདུན་པ་གོང་བསྙེན་ཡིན་ཏེ་འདི་སོང་ན་འཚུབ་ཆུང་ཞིང་
བྱིན་ཆེ་བ་ཡིན་པས།   འབུམ་ཕྲག་གསུམ་ཁ་སྐོང་ཁྲི་གསུམ་བསྙེན་ཚད་དུ་གསུངས་ཀྱང་།   བསྙེན་པ་སྔར་བྱེད་མ་མྱོང་བའི་ཨྱཻ་རིང་ཁོ་ན་བྱེད་པའི་དབང་དུ་བཏང་བ་ཡིན་གྱི་སྐུ་གསུང་ཐུགས་སྔགས་ཀྱང་གཏོང་ན་འབུམ་
གཅིག་ཙམ་གྱིས་ཆོག་པར་གསུངས།   དེ་ནས་སྐུ་ཡི་སྔགས་དྲག་པོ་སྔགས་ཀྱི་འབྲུ་བཅུ་གཉིས་པ་དེ་ནི་ཞལ་གྱི་དམོད་པ་དྲག་པོ་མངོན་དུ་ཕྱུང་བ་གསང་ཆེན་རིགས་གཅིག་ཏུ་དྲིལ་བའི་སྔགས་ཐམས་ཅད་ཀྱི་རྩ་བ་ཡིན་ཏེ་

ཀུན་གྱི་མགོ་ལ་བགྲང་བར་བྱའོ།  །ཞེས་གསུངས་པ་ལྟར་བསྙེན་ཚད་འབྲུ་འབུམ་དུ་གསུངས་ཀྱང་གཞན་ཀུན་བཟླ་ན་འབུམ་གཅིག་གིས་ཀྱང་ཆོག་པར་གསུངས།   དེ་ནས་གསུང་གི་སྙིང་པོ་སྲོག་དམར་ལེན་སྙིང་ཕྱུང་འབྲུ་
བརྒྱད་པ་དང་།   ཐུགས་ཀྱི་གསང་སྙིང་འབྲུ་བཞི་པ་གཉིས་ཀྱང་།  ལས་རུང་ཙམ་དུ་ཐམས་ཅད་བཟླ་ན་འབུམ་རེ་རེ་དང་།   ཡང་ན་འབྲུ་འབུམ་ཁ་སྐོང་དང་བཅས་པའམ།   རྒྱས་པར་ན་འབུམ་ཕྲག་བཅུ་རེ་བཟླ་བར་བྱ་
སྟེ།  སྤྱིར་ཨྱཻ་རིང་སྐུ་གསུང་ཐུགས་སྔགས་དང་བཅས་པ་འདི་དག་ཀུན་ཀྱང་།   ཇི་སྐད་དུ།   ཀུན་ཀྱང་ཆོས་ཉིད་མ་བཅོས་པའི།  །མ་འགགས་རང་སྣང་རོལ་པའི་རྩལ།  །ཆོས་ཀུན་སྙིང་པོར་གྱུར་པ་ཡི།  །འཇམ་
དཔལ་གཞོན་ནུ་ཡིན་པར་བཤད།  །ཅེས་གསུངས་པས་རེ་རེས་ཀྱང་དངོས་གྲུབ་མཐའ་དག་གྲུབ་པའི་གསང་སྔགས་ཁྱད་པར་ཅན་ཡིན་ཀྱང་འདིར་ཐམས་ཅད་ལ་བསྙེན་པ་འགྲོ་བའི་ལུགས་ཡིན་གྱི་གཞན་དུ་སྔགས་རེ་རེས་ཀྱང་
ལྷ་བསྒྲུབ་ཅིང་ཕན་གནོད་ཀྱི་ལས་དང་བཅས་པ་སྟེ་གཞན་དུ་ཤེས་པར་བྱའོ།  །དེ་ལས་ཁྱད་པར་དུ་ཡང་གསང་ཨྱཻ་རིང་ནི་བདེ་བར་གཤེགས་པ་ཐམས་ཅད་ཀྱི་ཡང་སྙིང་འཇམ་དཔལ་ཞི་ཁྲོའི་ལྷ་རྒྱུད་ཐམས་ཅད་ཀྱི་
སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་རྫོགས་པའི་དྲག་སྔགས་ཀྱི་རྒྱལ་པོ་ཡིན་པས་འདི་ལ་བཟླས་པའི་ཉམས་ལེན་གྱི་གཙོ་བོར་བྱ་སྟེ་གཞན་རྣམས་སྔོན་དུ་སོང་ནས་རྟག་ཏུ་འདི་ཁོ་ན་ལ་འབད་དོ།  །དེ་ཡང་།   རྩ་

བ་ལུས་ཀྱི་དྲག་སྔགས་ལ༔ ཡིག་འབྲུ་བརྒྱ་དང་ཞེ་དགུ་ཡོད༔ འབུམ་ཕྲག་གཅིག་ཏུ་བཟླ་བར་བྱ༔ ཞེས་གསུངས་ཀྱང་དེང་སང་ལག་ལེན་ལ་འབུམ་ཕྲག་གསུམ་བཟླ་བར་མཛད་དོ།  །
༈ གཉིས་པ་ཨྱཻ་རིང་དྲག་པོར་བཟླ་བ་ལ།   གོང་ལྟར་ཞི་བར་བཟླས་པའི་བསྙེན་པ་ལྔ་པོ་མཐར་ཕྱིན་ནས་བསྒྲུབ་པར་བྱ་སྟེ།   དེ་ཡང་སྤྲོས་མེད་ཏིང་འཛིན་གྱི་ཉམས་ལེན་དང་།   སྤྲོས་བཅས་རྫས་ཀྱི་ཡན་ལག་
དང་བཅས་པ་གཉིས་ལས།   དང་པོ་གསལ་བ་གསུམ་གྱིས་བསྒྲུབ་སྟེ།   ཐོག་མར་ལྟར་གསལ་བ་ནི།   བདག་མདུན་ཟིལ་གནོན་རྩ་བའི་ལྷ་དྲུག་རྒྱན་ལྷ་བརྒྱད་དང་བཅས་པར་གསལ་བའི་གཙོ་བོའི་ཐུགས་
ཙིཏྟའི་ནང་དུ་ཉི་གདན་ལ་ཧཱུྃ་མཐིང་ག ཡ་མའི་ཐུགས་ཀར་ཡ་སྨུག་ནག ཕྱག་རྡོར་གྱི་ཐུགས་ཀར་ཧཱུྃ་སྔོན་པོ།   རུས་སྦལ་གྱི་ཐུགས་ཀར་འཁོར་འདས་སྲོག་གི་དྭངས་མ་རྒྱ་གར་གྱི་ཡི་གེའི་གཟུགས་ཅན་གྱི་
ཨེ་མཐིང་ག་དང་དེའི་ནང་ཀ་མཐིང་སྐྱ་འདི་ལྟ་བུ།   བྱ་ཁྱུང་གི་ཐུགས་ཀར་ཁྲོཾ།   ཡུམ་གྱི་ཐུགས་ཀར་མ།   སོ་སོའི་ས་བོན་གྱི་མཐར་ཨྱཻ་རིང་གི་རཀྴ་མོནྟ་ཡན་རྫོགས་པའི་མཚམས་སུ་གནོད་བྱེད་ཨ་མུ་
ཀ་མྱགས་ཐུམ་རིལ།  ཏྲིག་ནན།   སྤུར་ཡ་ནན།   ཨེ་ཧུར་ཐུམ་ཛ༔ ཁཾ་ཤག་རོ་མྱགས་མུགས་ཏི་རྦད་ཡཿ ཞེས་བཏགས་པས་བསྐོར་བར་བསྒོམ།   ལས་སྦྱོར་དུས་འདིར་རྒྱན་ལྷ་གསལ་ཐེབས་

པ་གལ་ཆེ་ཡང་ཐུགས་ཀར་སྔགས་འཁོར་ནི་མི་དགོས་སོ།  །གཉིས་པ་ཡུལ་གསལ་བ་ནི།   མདུན་དུ་ཏིང་ངེ་འཛིན་གྱི་སྤྲུལ་པ་ཨེ་ལས་གནམ་ལྕགས་ཀྱི་བྲུབ་ཁུང་གྲུ་གསུམ་བང་རིམ་སུམ་ལྡན་ཕྱི་ནག་པོ།   
ནང་དུ་འདོད་ཆགས་ཀྱི་ཁྲག་མཚོ་འཁྱིལ་ཞིང་ཞེ་སྡང་གི་མེ་འབར་བ།   ཕྱི་ན་གཏི་མུག་གི་མུན་པ་འཐིབ་པ།   ཁ་དོག་ཅིང་མཐིལ་ཡངས་པ་ཟིན་ནས་ཐར་བ་མེད་པའི་ནང་དུ་ནྲྀ་ལས་དགྲ་དང་ཏྲི་ལས་བགེགས་གང་ཡིན་
པའམ་དགྲ་བགེགས་ཐམས་ཅད་འདུས་པའི་ངོ་བོ་མདོག་ནག་ཅིང་བམ་པ།   ཉམ་ཐག་མྱ་ངན་གྱི་འདུག་སྟངས་ཅན་ཡན་ལག་སྦྲུལ་དང་ལྕགས་སྒྲོག་གིས་བསྡོམས་པ་འཆོར་བ་མེད་པར་བསམས་ལ།   ཡང་ཏིང་འཛིན་
གྱིས་སྤྲུལ་པའི་ཕོ་ཉ་གྲངས་མེད་འཕྲོས།   དམིགས་བྱ་ཐམས་ཅད་བཙོན་ཁྲིད་པ་བཞིན་རང་དབང་མེད་པར་བཀུག་ནས་གཟུགས་ལ་བསྟིམ་མོ།  །གསུམ་པ་སྔགས་གསལ་བ་ནི།   ཨ་མུ་ཀ ཞེས་པ་
དམིགས་བྱའི་དགྲ་བགེགས་སྤྱི་ཡི་མིང་དོད་ཡིན་པས་སྟོང་སྲོག་དེ་དང་།   མྱགས་ཐུམ་སོགས་སྲོག་གཤེད་ཀྱི་སྔགས་བསྡེབས་པས་ཕ་རོལ་གྱི་སྟོབས་བཤིག་ཅིང་རང་གཤེད་དབབ་ནས་སྲོག་དམར་ལེན་གྱི་སྔགས་
ཡིན་པས།   སྔགས་དེ་དག་བཟླས་པའི་ཚེ་ཐུགས་ཀའི་སྔགས་ཕྲེང་རྣམས་ལས་འོད་ཟེར་བྱུང་བ་ཞལ་ནས་འཕྲོས་ཏེ།   འོད་ཟེར་གནམ་ལྕགས་འབར་བའི་དཔལ་དང་སྤུ་གྲིའི་སོ་དུག་མཚོན་མེ་ཡི་ཚྭ་ཚྭ་དཔག་ཏུ་མེད་

པ་ཐོལ་ཐོལ་བྱུང་ནས་མདུན་གྱི་དགྲ་བགེགས་ཀྱི་ལུས་ལ་ཕོག་པས་ཉལ་ཉལ་ཐོར་ཐོར་བཏང་ནས་སྔགས་བཟླ་བཞིན་པའི་ཚེ་ཨེ་ཧུར་ཐུམ་ཛཿ  ཞེས་པའི་སྐབས་སུ་དགྲ་བགེགས་ཀྱི་སྲོག་གི་
ངོ་བོ་ནྲྀ་ཏྲི་ལ་སོགས་པ་གང་ཡིན་པ་དེ་དག་རང་དབང་མེད་པར་འུབ་ཀྱིས་འདུས་ཏེ་རུས་སྦལ་གྱི་ཐུགས་ཀའི་ལཉྩའི་ཨེ་ཀཱ་ལ་ཐིམ་པར་བསམ་ནས་ཟླ་བ་བདུན་ནམ་གཅིག་གམ་གསུམ་མམ་ཐ་ནའང་ཞག་གསུམ་
ཙམ་བཟླ་བར་གསུངས་ཀྱང་ཨྱཻ་རིང་ཞི་བར་བསྙེན་པ་འབུམ་གསུམ་དང་དྲག་པོའི་སྐབས་ཨྱཻ་རིང་ལ་སྤྱང་དྲུག་གི་གཙོ་བོ་གཟིར་སྤྱང་བཏགས་པ་འདི་ལ་འབུམ་གཅིག་སོང་ན་ཤིན་ཏུ་ལེགས་པ་ཕྱག་བཞེས་སོ།  །ཞི་
བར་བསྙེན་པ་ཐེངས་ནས་རྒྱུན་ཛ྄བ་སོགས་ཐམས་ཅད་ལ་སྤྱང་མོ་བཏགས་པ་འདི་ལེགས་ཞེས་རིག་འཛིན་གོང་མ་དག་གསུངས།   བྱེ་བྲག་ཏུ་ཕ་རོལ་གྱི་སྟོབས་གཞོམ་པ་ལ་སོགས་པའི་ཆེད་དུ་སྲོ
ད་དང་ཐོ་རངས་བརྒྱ་རྩ་རེ་བཟླ་བར་བྱའོ།  །གཉིས་པ་ནི།   རྒྱས་པར་མཆོད་རྟེན་བཅས་ཆོག དེ་ཙམ་མ་འགྲུབ་ན་ཐོད་པ་ཞལ་དབྱེ་མཆོག་ཕག་ལིང་ག་ཙམ་ལ་བརྟེན་པ་སོགས་རྣམ་གྲངས་མང་ཡང་།  འདིར་མདོར་བསྡུས་
པའི་ལག་ལེན་གྱི་དབང་དུ་ན་སྟེགས་བུ་འབྲུབ་ཁུང་བཅའ་བའམ།   མ་གྲུབ་ན་ཤིང་ལྕགས་ཀྱི་ཧོཾ་ཁུང་ངམ་ལྕགས་སླང་ལྟ་བུར་སྟོང་སྲོག་སྤྱང་མོ་དྲུག་གི་འཁོར་ལོ་ལས་གཟིར་སྤྱང་ཅན་ཚད་ལྡན་བྲིས་པ་སྤྱང་ཁྲུས་

རྫས་བྱུག་སོགས་ལག་ལེན་ལྟར་བྱས་པ་བཅུག ཐུན་རེ་ལ་ལས་གཞུང་བསྲངས་ཏེ་ཨཻ་རིང་རྣ་ལམ་བརྒྱ་ཕྲག་ཙམ་རེ་བཟླས་མཆོད་བསྟོད་བྱས་ཟིན་པ་དང་།   གསེར་སྐྱེམས།   བྲུབ་ཁུང་ལིང་ག་བསྐྱེད་པ་དགུག་གཞུག་
ལྷ་དབྱེ་སོགས་རྒྱས་བསྡུས་ཅི་རིགས་སོང་ནས།   གསལ་བ་གསུམ་དང་ལྡན་པའི་དང་ནས་ཨྱཻ་རིང་ལ་གཟིར་བ་གཡུ་སྤྱང་ཅན་བཏགས་པ་ཅི་ལྟར་རིགས་པ་བཟླས།   ཐུན་མཐར་རང་ལྷར་གསལ་བའི་ཏིང་འཛིན་
ངར་བསྐྱེད་ལ་དྲག་སྔགས་བཟླས་པས།   དབུགས་ཀྱི་རྟ་ལས་མཚོན་ཆའི་རང་བཞིན་ཤུགས་ཀྱིས་འཕྲོས་ནས།   ཤ་ཟ་སྲོག་གཅོད་མང་པོ་བསྐུལ་ཏེ།   དགྲ་བོའི་བུ་ག་དགུ་རུ་ཐིམ།   ཁོའི་སྲོག་གི་ངོ་བོ་ཁྲག་གི་
སྦལ་པ་བྱེའུ་ལན་པའི་མགོ་བོ་ཙམ་ཞིག་གི་ནང་ན་རྒྱ་གར་གྱི་ཡི་གེ་ཡ་དམར་ནག་གི་དབུས་ན་མ་དང་མའི་མིག་ན་ནྲྀ་ལྗང་གུ་ཞིག་གནས་པ་ལ།   དྲག་སྔགས་བཟླས་པའི་འོད་ཟེར་གྱིས།   སྙིང་ལ་གནས་པའི་དྲག་
སྔགས་འབྲུ་བརྒྱད་མེ་དང་ཆུར་འབར་ཞིང་ཁོལ་བས་འཁྲུགས་ཤིང་བསྐྱོད་ནས་དྭངས་མའི་རྩ་བཞིའི་ནང་ནས་ནད་འདུ་བ་རྣམ་བཞི་ལངས་ཏེ་རང་གཤེད་ཀྱི་སྡིག་པ་ནག་པོ་བཞིའི་ར་བརྒྱད་ལས་གསུང་གི་དྲག་སྔགས་
འབྲུ་བརྒྱད་ཀྱི་སྤུ་གྲི་ཡིས་རྩ་ཆེན་བཞི་དང་རྩ་ཕྲན་བརྒྱད་པོ་བཅད་ནས་ཁོ་རང་གི་སྙིང་ན་གནས་པའི་ཡེ་ཤེས་སེམས་དཔའ་བཅུག་ཅིང་བསྒོམ་པའི་ཚེ་བདག་དེ་ཞེ་སྡང་ལྕགས་ཀྱི་སྡིག་པ་ནག་པོར་གྱུར་ནས།   འབྱུང་

བཞིའི་དྭངས་མ་བཞི་བསྡུས་ཤིང་སྲོག་རྩ་གཅོད་པར་བསམ།   ཁོའི་སྲོག་གི་ངོ་བོ་ནྲྀ་རུ་གནས་པ་དང་།   ཁྲག་གི་སྦལ་པ་བཅས་པ་དེ་འཁྲུལ་འཁོར་བཅས་པ་དེ་ལ་ཐིམ་པར་བསམས་ལ།   དེ་
ལྟའི་དམིགས་པ་དང་ལྡན་པས།   རྒྱུན་སྔགས་འཁོར་ལོ་ནག་པོའི་དྲག་སྔགས་དྲག་པོ་བཙན་ཐབས་འདིས་བརྡེག་པར་བྱ་སྟེ།   དྲག་སྔགས་ནི།   ཨེ་མྱགས་ཡ་རྔུབས་མུགས་ཤག་ཀ་དུན།   དགྲ་བོའི་སྲོག་ལ་ནྲྀ་ཧུར་ཐུཾ་ཛཿ 
རྩ་ཁྲག་སྙིང་ཐུམ་རིལ་རཾ་ཤག་རྦདཿ དགྲ་བོའི་ཙིཏྟ་བྲེང་ཤག་ཛཿ སྲོག་ལ་ནྲྀ་ཧུར་ཐུཾ་རྦད༔ ཅེས་བཟླ་ཞིང་ཐུན་འཇོག་ཁར་སྐམ་རློན་གྱི་ཐུན་རྫས་ལ་ཕུས་བཏབ་ནས་ཉིན་མཚན་གྱི་དབྱེ་བའི་ཐུན་སྔགས་དང་བཅས་ཏེ་
ཐུན་བརྡེག་གོ། ཐུན་གཏོར་ལ་རཀྟ་བྲན་ནས་དགུག་གཞུག་ལན་གསུམ་བྱ།   སླར་སྨན་རཀ་བྲན་ཏེ།   དྲག་གཏོར་ལྟར་བྱིན་གྱིས་བརླབས་ནས།   ཕྱག་རྒྱ་ཟིལ་གནོན་འཁོར་བཅས་ལ།   ཞེས་སོགས་ཀྱིས་
འབུལ།   དེ་རྗེས་ཚོགས་བྱིན་རླབས་ནས་བསྟབ་པའི་བར་བྱ།   ལྷག་མ་བཙོན་དུ་བཟུང་།  ཆད་བརྟན་སོགས་དཀྱུས་བཞིན་བྱ།   ཡང་ན་མཆོད་བསྟོད་རྗེས་ཆོས་སྤྱོད་གཏེར་སྲུང་གི་གསོལ་ཁ་དང་ཚོགས་
བྱས་ལ།    བསྒྲལ་བའི་ཚེ་བསྒྲལ་ལས་ཀྱི་ནང་དུ་འདི་སྦྱར་རོ།  །གང་ལྟར་ཀྱང་ཞག་བདུན་དགུ་སོགས་བསད་རྟགས་བྱུང་གི་བར་བྱས་ནས།   ལས་ལ་སྦྱོར་བ་ནི།   དགུག་གཞུག་ནས་ཞལ་སྟོབ་བར་དཀྱུས་

བཞིན་བྱས་རྗེས།   སྟོང་སྲོག་འཁོར་ལོའི་ལྟེ་བ་གྲུ་གསུམ་ནང་གི་ལིངྒ་དེ་གྲིས་དྲས་ཏེ་བཏོན་ལ་དྲག་པོའི་སྦྱིན་སྲེག་གམ།   ཡང་ན་མནན་ཆས་བྱས་ཏེ་ཐོད་པ་སོགས་སུ་མནན་པ་ཚུལ་བཞིན་བྱ།   ལྟེ་ལིང་བཏོན་
པའི་སྟོང་སྲོག་འཁོར་ལོ་དེ་སྲུང་བའི་ཕྱིར་རང་གི་མལ་སྟེང་དུ་བླ་བྲེ་ལྟར་ཕུབ།   མཐར་བཟློག་གཏོར་བཤམས་ལ་ཟོར་ལས་རྒྱས་བསྡུས་སྐབས་དང་སྦྱར་ཏེ་ཞག་གསུམ་མམ་གཅིག་ཏུ་བྱའོ།  །དེ་ལྟར་བསྙེན་སྒྲུབ་
ལས་ཀྱི་སྦྱོར་བ་དེ་དག་གི་སྐབས་སུ་བསྙེན་པ་དང་།   རྦད་པ་དང་།   བསད་བཟློག་གི་གྲུབ་རྟགས་རྣམས་རྟགས་ཚད་ཀྱི་ཡི་གེ་བཞིན་དུ་ཤེས་པར་བྱས་ལ་བསྲུང་བསད་བཟློག་པའི་ལས་མཐའ།   མནན་བསྲེག་འཕང་
བས་བསྡུ་བར་བྱའོ།  །དེ་ཡང་རྩ་བསྙེན་དང་ཁ་སྐོང་གི་སྦྱིན་སྲེག་དང་བཅས་པ་སོང་ན་ལེགས་ཤིང་ཚུལ་དེ་ལྟ་བུས་ལྷ་ཡི་དངོས་གྲུབ་གྲུབ་པའི་རྟགས་རྫོགས་ཤིང་།   གྲངས་ཀྱི་བསྙེན་པ་ཡོངས་སུ་རྫོགས་པའི་ཚེ་སང་མཚམས་
གྲོལ་བའི་དེ་རིང་གི་དགོང་མོར་དངོས་གྲུབ་ཀྱི་རྫས་བམ་ཆས་སུ་བཅུག་པ་ཡོད་ན་དེས་འཐུས།   མིན་ན་གསར་དུ་བ ཤམས་ཤིང་།   གཞན་ཡང་མངར་གསུམ་སྨན་སྤོད་སྣ་ཚོགས་བཏབ་པའི་ཕྱེ་མར་གྱི་རྒྱུ་ལས་ཚེ་འབྲང་ངམ་
ཚེ་བུམ་ཕྱག་བཞེས་ལྟར་བྱ་བའི་པདྨ་དམར་པོ་འདབ་བཞི་ཁ་མར་བསྟན་པའི་སྟེང་ཉི་མ་འོག་དང་ཟླ་བ་སྟེང་དུ་བྱས་པའི་ཉི་ཟླའི་གའུ་སོ་སོའི་ཁ་དོག་བསྒྱུར་བའི་རྩེར་མར་དཀར་གྱི་རྡོ་རྗེ་རྩེ་ལྔ་ཕྱེད་པ་དང་ཉི་ཟླའི་གའུར་རྡོ་རྗེ་རྒྱ་

གྲམ་གྱིས་རྒྱས་བཏབ་པའི་ཚུལ་ཅན།   རྒྱུད་ལས་གྲུབ་པའི་ཚེ་རིལ།   ཚེ་ཆང་ལ་བུ་རམ་དང་ཆོས་སྨན་བཏབ་པ།   གཞན་ཡང་དངོས་གྲུབ་ཀྱི་རྫས་གང་འབྱོར་འདུ་བྱས་ལ།   ལས་བྱང་གཞུང་
བསྲང་ཚོགས་ཐ་མ་ཡན་བཏང་།   དངོས་གྲུབ་ལེན་ཁར་རྫས་བཤམས་གུ་གུལ་བདུག་ཅིང་བགེགས་བསྐྲད་དང་བྱིན་འབེབ་ལས་བྱང་ལྟར་བྱ།   བམ་ཆེན་གྱི་སྙིང་ཙིཏྟ་གྲུ་གསུམ་གྱི་དབུས་སུ་རྣམ་ཤེས་ཡིད་ཆོས་
དག་པ་ཕྱག་རྒྱ་ཟིལ་གནོན་ཡབ་ཡུམ་སོགས་ཕུང་ཁམས་སྐྱེ་མཆེད་ལྷར་བསྐྱེད་བསྟིམ།   མཆོད་བསྟོད་བསྡུས་པ་ཙམ་བྱ།  ཚེ་འབྲང་བསང་སྦྱང་།   སྟོང་པའི་ངང་ལས་ཚེ་འབྲང་གི་རྣམ་པ་ལ་དབུས་སུ་ཚེ་དཔག་མེད་
དམར་པོ་གོས་དཀར་མོ་དང་འཁྲིལ་བ་མཉམ་བཞག་གིས་བུམ་པ་འཛིན་པ།   ཤར་དུ་དབྱིངས་ཕྱུག་མ་སྔོན་མོ།  །ལྷོར་མཱ་ཀི་སེར་མོ།  །ནུབ་ཏུ་སངས་རྒྱས་སྤྱན་དཀར་མོ།  །བྱང་དུ་སྒྲོལ་མ་ལྗང་གུ།   གཡས་པ་ནས་རིམ་
བཞིན།   འཁོར་ལོ་རིན་ཆེན་རྡོ་རྗེ་རྒྱ་གྲམ།   གཡོན་ཚེ་བུམ་འཛིན་པ་ཞབས་སེམས་མའི་སྐྱིལ་ཀྲུང་ཅན་དར་དང་རིན་པོ་ཆེས་བརྒྱན་པའི་གཙོ་འཁོར་ཐམས་ཅད་ཀྱི་གནས་གསུམ་ཡི་གེ་ལས་འོད་འཕྲོས་ཡེ་
ཤེས་པ་སྤྱན་དྲངས་ལ་བསྟིམ།  ཨཱ་ཡུཿདེ་བ་ས་པ་རི་ཝཱ་ར་ཨརྒྷཾ་སོགས་སྔགས་ཀྱིས་མཆོད་ལ།   འཇིག་རྟེན་འདྲེན་པས་བསྟོད།   ཨོཾ་བཛྲ་ཨཱ་ཡུཿཛྙཱ་ན་བྷྲཱུྃ་ནྲྀ་ཛཿ སརྦ་ཨཱ་ཡུཿཕ་ལ་སིདྡྷི་ཧཱུྃ༔  ཞེས་ཅི་རིགས་

བཟླས།   འོད་ཀྱིས་ཚེ་བཅུད་བསྡུ་བའི་དམིགས་པ་སྤྱི་ལྟར་བྱ།  དེ་ནས་དངོས་གྲུབ་བསྡུ་བ་ནི་བདག་ཟིལ་གནོན་དུ་གསལ་བའི་སྐུ་གསུང་ཐུགས་ཡོན་ཏན་ཕྲིན་ལས་ལྔའི་ས་བོན་ལས་འོད་གློག་གི་ཞགས་པ་ལྟར་རྣོ་ཞིང་མྱུར་
བ་སྤྲོས་ནས་འཁོར་འདས་ལམ་གསུམ་གྱི་དཔལ་ཡོན་དྭངས་བཅུད་ཚེ་སྟོབས་རྣམས་དངོས་གྲུབ་ཀྱི་རྫས་ལ་ཐིམ་པར་བསམས་ལ།   སྔགས་མཐར་ཀཱ་ཡ་ཝཱ་ཀ་ཙིཏྟ་ཨཱ་ཡུཪྫྙཱ་ན་ཚེ་བྷྲཱུྃ་ནྲྀ་ཛཿཧཱུྃ་སྭཱ་ཧཱ།   བརྒྱ་རྩ་སོགས་
བཟླས་རྗེས་ཕྱི་ནང་སྣོད་བཅུད་ཐམས་ཅད་དྲེགས་པ་ཡབ་ཡུམ་ལ་ཐིམ།   ཡབ་ཡུམ་ཧཱུྃ་ལ་ཐིམ།   དེ་དངོས་གྲུབ་ཀྱི་རྫས་ལ་ཐིམ།   དེ་འོད་དུ་ཞུ་ནས་རང་གི་ལུས་ངག་ཡིད་ལ་ཐིམ་པས་དངོས་གྲུབ་མ་ལུས་པ་ཐོབ་པར་
བསམས་ལ་དངོས་གྲུབ་བསྐུལ་བའི་ཚིག་དང་སྔགས་ཚིག་གིས་རྫས་རྣམས་གནས་གསུམ་དུ་རེག་ཅིང་མྱང་བར་བྱ།   འདི་ལྟར་བསགས་པའི་སོགས་སྨོན་ལམ་གདབ།   མཆོད་བསྟོད་བཟོད་གསོལ་བསྡུ་ལྡང་སོགས་བྱའོ།  །
དེ་ནས་རྒྱལ་ཐོ་ལ་གཏང་རག་ཕུལ་ཞིང་འགྲོ་ལ།   ནང་མཚམས་གྲོལ་ནས་དེ་ཉིན་དམ་ཚིག་གཙང་བའི་མཆེད་འགའ་ཞིག་དང་ཕྲད་པར་བྱ།   མིག་དགྲ་ཕྱོགས་སུ་ལྟ་སྟངས་བྱེད་པ་དེ་ཐུལ་བའི་དགོས་པ་དང་།   ཉི་ཟླའི་ཕྱོགས་
སུ་ལྟ་བའི་ཚེ་ཉི་ཟླ་དང་མཉམ་པའི་རྟེན་འབྲེལ་ཡོད་ཅེས་བླ་མ་གོང་མ་དག་གསུངས་སོ།  །འདིར་མཚམས་གྲོལ་ནས་དེ་འཕྲལ་ལམ་ལོང་སྐབས་ཇི་རིགས་པར་ཁ་སྐོང་ཞི་བའི་སྦྱིན་སྲེག་བྱ་གསུངས་ཏེ།   མཚམས་ནང་དུ་མི་

བདེ་ན་དེ་ལྟར་བྱའོ།  །དེ་ལྟར་བསྙེན་སྒྲུབ་དེ་དག་གི་མི་མཐུན་པ་སྤང་ཞིང་མཐུན་པའི་རྐྱེན་སྔགས་ཀྱི་ནུས་པ་བསྐྱེད་པའི་རིགས་ལ་འབད་པས་སྔགས་ཀྱི་འབྲས་བུ་མྱུར་དུ་འབྱིན་པར་ཤེས་པར་བྱ་སྟེ།   
དེ་ཡང་།   སྐུ་མཚམས་མ་གྲོལ་བར་གཞན་དང་མི་ཕྲད།   གསུང་མཚམས་མ་གྲོལ་བར་ངག་ཤོར་བ།   ཐུགས་མཚམས་མ་གྲོལ་བར་ཉོན་མོངས་དྲག་པོས་བར་བཅད་པ་སྟེ་མཚམས་གསུམ་རལ་བ་སྤང་།   བསྐྱེད་
པའི་སྐུ་མི་གསལ་བ།   བཟླས་པའི་སྔགས་མི་དག་པ།   བསྒོམ་པའི་ཏིང་འཛིན་གཡེལ་བ་སྟེ་དམ་ཚིག་ཉམས་པ་གསུམ་སྤང་།   ལུས་བཅུད་ཐིག་ལེ་ཉམས་པ།   ངག་བཅུད་མཆིལ་མ་མདོར་བ།   ཡིད་བཅུད་
དམིགས་པ་དོར་ནས་རྣམ་རྟོག་རྒྱུན་མ་བཅད་པ་སྟེ་བསྲུང་བྱ་གསུམ་ཉམས་པ་སྤང་།   ཡན་ལག་ཏུ།  སྒྲུབ་པ་མ་ཐོན་པར་གནས་མི་སྤོ།   གདན་མི་སྤྲུག མི་དང་ཁ་འཕྲོ་མི་བསྲེ།  གཏོར་མ་དུས་ལས་མ་
ཡོལ་བར་འབུལ།   འཐབ་མཁོན་མི་བྱ།   གཏོར་ཕུད་ཉམས་སུ་མི་འཇུག སྒྲུབ་ཁང་དུ་ཁྱི་དང་ཡུགས་ས་མཛེ་ཕོ་དམེ་ཅན་འོང་མི་འཇུག དེ་ཀུན་གྱི་ཟས་ལ་འཛེམ།   སྨ་ར་དང་ཨག་ཚོམ་མི་བྲེག 
རང་གི་ཉལ་མལ་དུ་གཞན་མི་གཏོང་།   ཕྲེང་སྟན་མི་ལག་མི་འགྲིམ།   གཞུ་མི་ཕབ།   མདའ་མི་གཅོག མཚོན་རྩེ་ཁར་མི་འཇུག་གོ། སྤྱིར་སྔགས་བཟླ་ཚེ་སྐྱོན་བཅུ་སྤང་དགོས།   བཅུ་ནི་སྒྲ་སྐྱོན་ལྔ་ལ།   ཆེ་བ།   

ཆུང་བ།   མགྱོགས་པ།   བུལ་བ།   མེ་ཕུ་བ་དང་ལྔ་ཡིན་གསུངས།   བར་ཆད་ལྔ་ནི།   གློ་ལུ།   གཏམ་སྨྲ།   སྦྲིད་པ།  གཉིད་ཤོར་བ།   ཡེངས་བ་དང་ལྔར་བཤད།   བཟླས་པའི་འཕྲོ་ལ་གཉིད་དང་གླལ་བ་སྦྲིད་པ་འོག་
རླུང་བྱུང་ན་དེ་མ་ཐག་ཕྲེང་བ་བཞག་སྟེ་ཉེ་རེག་བྱ་ཞིང་ཁ་བཤལ་ནས་གོང་གི་དེ་འདྲ་བྱུང་སྐབས་ཀྱི་སྔགས་བཟླས་པའི་གྲངས་སུ་མི་གཞུག་སྟེ་དེས་བསླད་པས་གོ་མི་ཆོད་པའི་ཕྱིར་རོ།  །གཞན་དུ་སྐྱོན་དེ་དང་མ་འདྲེས་
ཀྱང་གློ་བུར་དུ་དེ་དག་བྱུང་ན།   སྔར་བཅད་ཟིན་པའི་གྲངས་ནས།  གཏམ་ཤོར་ན་བཞི།   གློ་ལུ་ན་ལྔ།   གླལ་ན་གསུམ།   སྦྲིད་ན་བཅུ།   མཆིལ་སྣབས་ལུད་སོགས་འདོར་ན་གཅིག འོག་རླུང་ལ་བདུན་
གཉིད་ལ་བཅོ་ལྔ་རྣམས་ཕྱིར་བཏོན་ཏེ་གྲངས་སུ་མི་རྩི་བར་བཤད།   གཞན་ཡང་བསྙེན་པའི་སྐབས་སུ་ལྷ་གཞན་གྱི་སྔགས་དང་ཆོས་སྤྱོད་བྱས་ན་ཡིད་ཀྱིས་བཤགས་ཞིང་གསོལ་བ་བཏབ་ནས་བཟླས་པ་སྔ་
མར་འཇུག བགེགས་སྲུང་བ་དང་ནད་ཞི་བ་དང་ལྷོད་པ་བག་མེད།   ལུས་སེམས་སྐྱོ་བ།   མ་སྡོམ་པ།   མི་གཙང་བ།  རྨི་ལམ་ངན་སོགས་འཕྲལ་རྐྱེན་ཞི་བ་དང་།   གོང་དུ་བཤད་པའི་མཚམས་གསུམ་མ་བསྡམ་
པ་ནི་རྩ་བའི་གཞི་བསྙེན་གྱི་གྲངས་དང་བསྙེན་ཁ་གསོ་བ་སོགས་གྲངས་བསྙེན་གྱི་གྲངས་སུ་མི་རྩི་བར་ལེགས་གྲུབ་ལས་གསུངས་སོ།  །ཡང་བཟླས་པའི་ཕྱེད་གནས་གཅིག་ཏུ་བྱས་ནས་ཕྱེད་གནས་གཞན་དུ་སྤོས་ནས་བྱས་

པས་བཟླས་པ་དུས་ལས་འདས་པ་སོགས་ཀྱིས་ཀྱང་བཟླས་པ་མཚན་ཉིད་པའི་གོ་མི་ཆོད།   དུས་ལ་བཟླས་ཞེས་བསྙེན་ཐུན་གྱི་དང་པོ་ནས་ཐ་མའི་བར་ངེས་ཅན་ཁྲིགས་ཆགས་སུ་བསྟར་བ་ལས་རང་གི་
དལ་ཁོམ་དང་བསྟུན་པའི་ཐུན་དང་བཟླས་ཚད་གང་བབ་བྱས་པས་མི་འཐུས་སོ།  །གཞན་ཡང་སྒོག་པ་སོགས་ངན་རིགས་སྔགས་ལ་གནོད་པའི་ཟས་དང་།   རྫུན་སོགས་ལུས་ངག་གི་སྤྱོད་ལམ་དང་།   གནས་གྲོགས་
ཡོ་བྱད་ཀྱི་གྲིབ་དང་།   ཐེ་ཚོམ་སོགས་རྟོག་པ་ངན་པའི་བར་ཆད་མཐའ་དག་བསྒྲིམས་ཏེ་འབད་ནས་སྤང་བར་བྱ་ཞིང་།  ངག་བྱིན་གྱིས་རློབ་པ་དང་།   ལྕེ་ལ་སྤུ་གྲི་གདགས་པ་སོགས་བླ་མ་དགོངས་འདུས་ཀྱི་མན་ངག་བཞིན་
དུ་ལེགས་པར་བསྒྲུབས་ཟིན་པའི་རྫས་ཀྱིས་ཐུན་རེའམ་ཉིན་རེའམ་ཉི་མ་བདུན་རེའི་ནང་དུ་གནས་སོ་སོར་བྱུག་པ་སོགས་བྱ་བ་དང་རྒྱུན་དུ་དབྱངས་གསལ་བགྲང་ཞིང་།   ནུས་བསྐྱེད་ཀྱི་ཟ་ཡིག་རིགས་དང་།   ལྷ་སྔགས་
དབྱེར་མེད་ལ་ཡིད་ཆེས་པ་སོགས་ཕྱོགས་མེད་ཀྱི་དད་པ་དང་སྣང་སྲིད་དག་མཉམ་ཆེན་པོར་ངེས་པའི་དག་སྣང་དང་རྒྱུན་ཆགས་ཀྱི་དྲན་པས་མི་གཡེང་བའི་ཏིང་འཛིན་ལ་བརྩོན་པ་ཆེན་པོས་ནན་ཏན་དུ་བྱ་ཞིང་རྩ་གསུམ་
ལ་སྔགས་གྲུབ་པའི་གསོལ་བ་གདབ་ཅིང་བྱང་ཆུབ་ཀྱི་སེམས་བསྒོམ།  རྒྱུན་དུ་བསགས་སྦྱོང་གི་རིགས་དང་སྦྱིན་སྲེག་ལ་སོགས་པའི་ཐབས་ཁྱད་པར་ཅན་གྱིས་སྔགས་ཀྱི་གཟི་བྱིན་དང་སྟོབས་བསྐྱེད་པར་བྱའོ།  །

ཆོ་གའི་ཡན་ལག་དང་ལྡན་པའི་བཟླས་པ་ཚུལ་བཞིན་བྱས་ན་རྒྱུ་ཚང་བས་འབྲས་བུ་མི་འབྱུང་བ་མི་སྲིད་ཀྱང་།   གལ་ཏེ་བཟླས་གྲངས་ཐེམས་ནས་རྟགས་མེད་ན།   གཏེར་ཁྱིམ་དང་རྫོང་འཕྲང་རྡོ་རྗེ་གཙུག་ལག་གི་
རྒྱུད་སོགས་བསྙེན་སྒྲུབ་ཀྱི་གཞུང་ཆེན་རྣམས་དང་བསྟུན་ཅིང་ལྕགས་སྡིག་ནས་བཤད་པའི་སྔགས་སྡེབ་ཀྱི་མན་ངག་ཉེར་ལྔ་པ་སོགས་དང་རྒྱས་པར་སྔགས་སྡེབ་སྙིང་གཟེར་ནག་པོ་སོགས་ཀྱི་མན་ངག་གི་གནད་
ཉམས་འོག་ཏུ་ཆུད་པར་བྱ་བ་ནི་གལ་ཆེ་བས་དེ་བཞིན་དུ་ངེས་པར་བྱའོ།  །དེ་ལྟར་བསྙེན་སྒྲུབ་གནད་དུ་འཁྱོལ་བའི་གང་ཟག་གིས་གསུམ་པ་ལས་ལ་སྦྱར་བ་ལ།   མཆོག་དང་ཕལ་པ་གཉིས།   དང་པོ་བསྐྱེད་པའི་རིམ་
པ་གསལ་བ་གསུམ་མཐར་ཕྱིན་པའི་གང་ཟག་གིས་ལྷའི་གནང་བ་ཐོབ་པའི་དུས་སུ་བསྐྱེད་པ་དང་སྔགས་ཀྱི་བཟླས་པའི་མཐུས་འོག་མིན་པའི་བར་གྱི་དངོས་གྲུབ་ཅི་རིགས་པ་འགྲུབ་ཅིང་རྫོགས་པའི་རིམ་པ་ཐབས་
ལམ་ལ་བརྟེན་ནས་རང་སེམས་དང་རླུང་ལ་དབང་ཐོབ་པས།   སྲོག་གཟུགས་གྲུབ་པའམ།   གྲོལ་ལམ་གྱི་ལྟ་སྒོམ་ཁྱད་པར་ཅན་གྱིས་རིག་པ་ཡེ་ཤེས་ལ་དྲོད་ཐོབ་པའི་སྒོ་ནས།   རླུང་སེམས་དབང་དུ་གྱུར་པའི་
མཐུས་བསམ་པ་ཙམ་གྱིས་རྩལ་སྣང་ལས་རབ་འབྱམས་གྲུབ་ཅིང་དེ་ལ་བརྟེན་ནས་ལམ་གྱི་ཡོན་ཏན་ཀུན་ནས་ཚང་བ་དེ་དག་གི་མཐུས་མཐར་ཐུག་འཕོ་བའི་འགྱུར་བ་ཐམས་ཅད་ཟད་པ་འགྱུར་མེད་ཡེ་ཤེས་རྡོ་རྗེའི་སྐུ་

བདུད་བཞི་ལས་རྣམ་པར་རྒྱལ་བ་དཔལ་ཧེ་རུ་ཀའི་གོ་འཕང་ལ་སྦྱོར་བ་ནི་མཆོག་གི་ལས་སྦྱོར་རོ།  །ཕལ་པ་ལའང་ནང་གསེས་ཚད་མེད་ཀྱང་རིགས་བསྡུ་ན་ལས་བཞི་སྟེ།   དེ་དག་ཀྱང་རབ་སྲོག་
གཟུགས་གྲུབ་ཅིང་སྣང་སེམས་ལ་དབང་ཐོབ་པའམ།   འབྲིང་བསྐྱེད་རིམ་མཐར་ཕྱིན་པའི་ཏིང་ངེ་འཛིན་གྲུབ་པའམ།   ཐ་མ་གསང་སྔགས་ཀྱི་བཟླས་པ་ཚད་དང་ལྡན་པར་སོང་བའི་སྒྲུབ་པ་པོས་བྱ་བ་ཡིན་ཏེ།    
དེ་ལ་སྐབས་འདིར་དཔལ་ཕྱག་རྒྱ་ཟིལ་གནོན་ཧེ་རུ་ཀའི་ལྷ་སྔགས་ཏིང་འཛིན་ལ་བརྟེན་ནས་ལས་སྣ་ཚོགས་བསྒྲུབ་པར་བྱ་བ།   དེ་ཡང་རྫས་སོགས་ཕྱི་རོལ་གྱི་ཡན་ལག་ལ་མི་ལྟོས་པ་དང་།   ལྟོས་པ་གཉིས།   དང་པོ་
སྔགས་དམིགས་ཁོ་ནས་ཞི་སོགས་བསྒྲུབ་པའོ།  །གཉིས་པ་ལ།   འཁྲུལ་འཁོར་དང་སྦྱིན་སྲེག་གཏོར་མ་ཐུན་རྫས་སོགས་ལ་བརྟེན་ནས།   ཞི་བ་དང་རྒྱས་པ་དང་དབང་དང་དྲག་པོའི་ལས་རབ་འབྱམས་ཀྱི་ཚུལ་
བསྒྲུབ་པ་ནི་སྔགས་རྒྱུད་ཟབ་མོ་སྤྱི་དང་ཁྱད་པར་ཟླ་གསང་ལ་སོགས་པའི་གཤེད་སྐོར་རྒྱ་མཚོ་ལྟ་བུ་དང་གནམ་ལྕགས་སྡིག་པའི་ཆོས་སྡེ་རྣམས་བསྡེབས་ཏེ་བླ་མའི་མན་ངག་གིས་ལག་ཏུ་ལེན་པར་བྱ་ཞིང་།   ཁྱད་པར་དུ་དྲག་
པོའི་ལས་བསྒྲུབ་པ་ལ་ཨུར་མོ་ལས་དྲུག་ཏུ་གྲགས་པ།   དང་པོ་མི་ཤིག་པའི་མཁར་དུ་རྡོ་རྗེའི་སྐུ་བསྐྱེད་པ།   གཉིས་པ་ནམ་མཁའི་ཁམས་སུ་སྦྱོར་བའི་སྟོབས་བཤིག་པ།   གསུམ་པ་རི་རབ་ཀྱི་རྩེ་ལ་གནམ་

ལྕགས་ཀྱི་སོ་བརྡར་བ།   བཞི་པ་རི་ཐང་མཚམས་སུ་ཞེ་སྡང་ཁྲོས་པའི་གཞུ་བཅག་པ།   ལྔ་པ་རྒྱ་མཚོའི་གཏིང་དུ་མུན་པའི་དམག་བསྡུ་བ།   དྲུག་པ་འཁོར་བའི་རྒྱ་གླིང་དུ་སྲིད་པའི་རི་བོ་བསྒྱེལ་བ་རྣམས་ལས།   དང་པོ་
ནི།   ཁྲོ་བོའི་ནང་ན་གཤིན་རྗེ་གཤེད།  །དེ་མཐོང་ན་ནི་ཁྲོ་བོ་གཞན།  །འདར་ཞིང་ལག་ཆ་ཤོར་བར་འགྱུར།  །ཞེས་པ་ལྟར།   འཁོར་འདས་ཀུན་དབྱིངས་སུ་ཟ་བ་བཅོམ་ལྡན་འདས་དུས་དགྲའི་དབང་པོ་འཁོར་
འདས་ཟིལ་གནོན་ཆེན་པོ་ཉིད་དུ་བདག་ཉིད་གསལ་འདེབས་པ་སྟེ།   དེ་ཡང་འཁོར་ལོ་བཞིའི་ལྟ་དགོངས་དང་ལྡན་པའི་སྒོ་ནས།   མངོན་རྟོགས་ཆེ་ཆུང་སོགས་ཀྱི་དགོངས་པ་བཞིན་དུ་གསལ་འདེབས་པའམ།   བསྙེན་སོང་
རྣམས་ཀྱི་རྒྱུན་གྱི་ཡི་དམ་ལ།   ཡང་གསང་གནམ་ཐོག་ཆེན་པོའི་དགོངས་པ་བཞིན།   གཞལ་ཡས་ཁང་ལྷུན་གྲུབ།   ལྷ་ལྐོག་བཞེངས།   སྔགས་ཐུག་ཕྲད་དུ་གྲགས་པ།   རང་བཞིན་ལྷུན་གྱིས་གྲུབ་པའི་
ལྷ་ཡི་དཀྱིལ་འཁོར་དྲན་ཙམ་གྱིས་རྫོགས་པར་བྱེད་དེ།  །ཧཱུྃ ཨེ་ཉིད་སྟོང་པ་ཆོས་འབྱུང་སྟེ།  །མ་སྐྱེས་འགགས་པ་མེད་པ་ལས།  །རྒྱུ་རྐྱེན་སྔགས་ལས་མ་བསྐྱེད་པར།  །རོལ་པ་ཆེན་པོའི་སྐུ་རུ་གསལ།  །
ཞེས་བརྗོད་ཅིང་བསམས་ལ།   འཁོར་འདས་ཐམས་ཅད་ལ་དབང་བསྒྱུར་བས་གང་གིས་ཀྱང་མི་ཚུགས་པའི་རྟག་བརྟན་གཞོམ་མེད་རྡོ་རྗེ་ཡེ་ཤེས་ཀྱི་དཀྱིལ་འཁོར་ཆེན་པོ།  རྡོ་རྗེ་མི་ཤིགས་པ་སྲུང་བའི་འཁོར་ལོ་ལྷུན་

གྱིས་གྲུབ་པའི་ཕྱི་རོལ་དུ་ཡེ་ཤེས་ཀྱི་མེ་རི་མཚོན་ཆ་འཁྲུགས་པས་དགྲ་བགེགས་བྱད་མ་རྩ་སྤུར་མེ་ལ་བསྲེག་པ་བཞིན་བཏང་བར་བསམ་པ་ནི་བསྲུང་བའི་ལས་སོ།  །གཉིས་པ་ནི།   གཞན་
གྱི་ལོ་སྒྲུབ་ཟླ་བས་བཤིག་པ།   ཟླ་སྒྲུབ་ཞག་གིས་བཤིག་པ།   ཞག་སྒྲུབ་དུས་ཀྱིས་བཤིག་པའི་མན་ངག་ཁྱད་པར་ཅན།   ཡང་ཕུར་མ་མོ་སོགས་ཡི་དམ་སྤྱི་དང་ཁྱད་པར་འཇམ་དཔལ་ཞི་ཁྲོའི་ལྷ་རྒྱུད་ཐམས་
ཅད་ཀྱི་སྙིང་པོ་འཁོར་འདས་ཀྱི་སྲོག་དབང་དུ་བསྡུ་བ་རིག་སྔགས་གཞན་ཐམས་ཅད་རྩྭ་དང་འདྲ་ཞིང་འདི་ནི་མེ་དང་འདྲ་བ་དྲག་སྔགས་ཐམས་ཅད་ཀྱི་རྒྱལ་པོ་ཨྱཻ་རིང་ཉིད་བཟླས་པར་བྱ་སྟེ་དེས་ཕ་རོལ་གྱི་སྟོབས་
བཤིག་པའོ།  །ལྷ་སྔགས་གཉིས་པོ་འདི་ནི་ལས་ཕྱི་མ་བཞིའི་རྩ་བ་ཡིན་ཏེ།   འདི་གཉིས་ཕན་ཚུན་གཅིག་གྲོགས་གཅིག་ཡིན་ཅིང་།   དུས་རྒྱུན་རྩ་བའི་དམིགས་པ་སྣང་སྲིད་ཐམས་ཅད་ལྷ་སྔགས་དབྱེར་
མེད་ཀྱི་རང་བཞིན་དྲག་པོའི་སྐུར་ཤར་ནས་ཁྲོ་ཆུ་མེ་མཚོན་སོགས་ཀྱི་ཟིར་ཁོལ་བ་ལས་དྲག་སྔགས་འབྲུག་སྟོང་ལྟར་སྒྲོགས་པ་དཔལ་ཆེན་པོའི་ཡེ་ཤེས་རྡོ་རྗེའི་རང་བཞིན་འབའ་ཞིག་ཏུ་བསྒོམ་པ་མན་ངག་གི་མཐར་
ཐུག་པ་ཡིན་ནོ།  །དེ་ལའང་དམིགས་བསལ་རང་སྲུང་བ་དང་།   གཞན་འཇོམས་པ་གཉིས།  དང་པོ་རང་གི་སྔགས་ཀྱི་འོད་ཟེར་གྱིས་སྒོ་གསུམ་གྱི་སྒྲིབ་པ་སྦྱངས།   འཕགས་པ་མཆོད།   སེམས་ཅན་གྱི་དོན་བྱས།   དགྲ་

བགེགས་ཐམས་ཅད་བསྲེགས།  འོད་སླར་འདུས་པས་འཁོར་འདས་ཀྱི་དྭངས་བཅུད་རང་ལ་འདུས་ཏེ་གཞོམ་མེད་ཡེ་ཤེས་ཀྱི་སྐུ་ཤིན་ཏུ་བརྗིད་པ་ལ་བ་སྤུ་ཐམས་ཅད་རྡོ་རྗེའི་ཁྲོ་ཆུང་གིས་གཏམས་ཤིང་།   ཡེ་ཤེས་ཀྱི་
འོད་ཟེར་འདུས་པའི་རྡོ་རྗེའི་མཁར་མགར་གྱི་སོལ་མལ་ལ་ལྕགས་ཞུན་ཁོལ་བ་ལྟ་བུའི་ཚྭ་ཚྭ་འཕྲོ་ཞིང་གཅོད་བྱེད་མཚོན་ཆའི་འཁོར་ལོ་མང་པོ་འཕྲོས་པས་གླགས་ལྟ་བ་ཐམས་ཅད་བུན་བུན་ཚིག་ཅིང་མྱལ་མྱལ་གཏུབས་པས་
གང་གིས་མི་ཚུགས་པར་བསམས་ལ་སྔགས་བཟླ་བའོ།  །གཉིས་པ་གཞན་འཇོམས་པ་ལ་དཀྱིལ་འཁོར་གྱི་ལྷ་དང་སྤྲུལ་པའི་ཁྲོ་བཅུ་ཞལ་ཕྱིར་གཟིགས་ཏེ་སྔགས་སྒྲ་འབྲུག་སྟོང་ལྟར་བསྒྲགས་པའི་ཞལ་ནས་སྔགས་ཀྱི་
འོད་ཟེར་འཕྲོ་ཞིང་འབར་བས་རྩ་སྤུར་མེ་ལ་བསྲེག་པ་ལྟར་ཕ་རོལ་པོ་ཐལ་བ་བུན་བུན་སོང་བར་བསམས་ལ་ཨྱཻ་རིང་ཨེ་ཐུང་བཟློག་ཤམ་ཅན་བཟླའོ།  །གསུམ་པ་ནི།   བསད་པའི་ལས་ཏེ།   དེ་ཡང་ཕྱི་མཆོད་རྟེན་ལ་བརྟེན་
པ།   ནང་ཙཀྲ་ལ་བརྟེན་པ།   གསང་བ་ཙིཏྟ་ལ་བརྟེན་པ།   ཡང་གསང་ཐུན་ལ་བརྟན་པ་བཞི་ཡོད་ལ།   སྔགས་བསད་ཤམ་དང་སྦྲེལ་བ་བཟླ་ཞིང་ལྷ་རྣམས་ཀྱི་འོད་ཟེར་ལྕགས་ཀྱུ་རླུང་གི་འཁོར་ལོས་དགྲ་བགེགས་གང་
འཕྱོ་བ་དེ་རང་དབང་མེད་པར་བཀུག་ནས།   སྔགས་ཀྱི་འོད་ཟེར་མཚོན་ཆ་གནམ་ལྕགས་དང་སྤུ་གྲིའི་སོ་ལྟ་བུས་མྱལ་མྱལ་གཅོད་པར་བསམ་མོ།  །བཞི་པ་ནི།   ཕ་རོལ་གྱི་ནུས་པ་བཟློག་པའི་ལས་ཏེ།   དེ་ལ་སྤྱང་མོ་དྲུག་
ལས་དང་པོ་གཟིར་བ་ནི།   རང་གི་ཐུགས་ཀའི་སྔགས་གཟིར་ཤམ་ཅན་ལས་འཕྲོས་པའི་འོད་ཟེར་མཚོན་ཆའི་ཆར་དང་རི་རྒྱལ་གྱི་རྦབ་ཐོག་ལྷུང་བ་ལྟ་བུས་ཕ་རོལ་གྱི་མགོ་བཀས་ཤིང་ཤ་མོང་རློན་པ་
གཏུན་དུ་བརྡུང་བ་ལྟར་རང་དབང་མེད་པར་ཉིལ་ཉིལ་བཏང་བར་བསམས་ལ།   ཨྱཻ་རིང་གི་མཐར་གཟིར་བའི་གཡུ་སྤྱང་འདི་བཏགས་སོ།  །ཨ་མུ་ཀ་མྱག་ཐུཾ་རིལ།   ཏྲིག་ནན།   སྤུར་ཡ་ནན་ཨེ་ཧུར་ཐུཾ་ཛཿ ཁཾ་ཤག་རོ་མྱགས་
མུགས་ཏི་རྦད་ཡ༔ འདི་སྲུང་བའི་སོ་ཡང་ཡིན།   འདི་ལ་དགྲ་བགེགས་དམིགས་བསལ་ཡོད་ན་དེའི་མིང་ཨ་མུ་ཀའི་ཚབ་ཏུ་གཞུག མེད་ན་གང་ལ་དམིགས་ནས་ཨ་མུ་ཀ་ཞེས་བརྗོད་པས་ཆོག་གོ། དེ་བཞིན་སྤྱང་མོ་
ཀུན་ལ་འགྲེ།   གཉིས་པ་བྱས་པ་བཤིག་པ་ནི།   དམིགས་པ་རང་གི་སྔགས་ཀྱི་འོད་ཟེར་མཚོན་ཆའི་འཁོར་ལོ་ལྟ་བུ་དཔལ་མི་བཟད་ཅིང་ཐོགས་མེད་དུ་འཁོར་བས་དགྲ་བགེགས་ཀྱི་ལུས་ངག་ཡིད་གསུམ་དང་
མཐུ་སྟོབས་བསོད་ནམས་རྫས་སྔགས་ཏིང་ངེ་འཛིན་གྱི་ནུས་པ་དང་བཅས་པ་ཐམས་ཅད་ཐོར་ཐོར་ཉོལ་ཉོལ་གཅོད་པར་བསམས་ལ།   བཤིག་པ་གཡུ་ཡི་སྤྱང་མོ་འདི་སྔགས་ཤམས་ལ་བཏགས་ནས་བཟླའོ།  །
ཨ་མུ་ཀ་རྩ་སྤུར་ཡ་སྲོག་ནན་སྙིང་གཟེར་བྲེང་ཤག་ཡཾ་རྦད༔ ཨེ་ཧུར་ཐུམ་ཛ་ཁྲཾ་ཤག་རོ་མྱགས་མུགས་ཏི་རྦད་ཡ༔ ཞེས་སོ།  །གསུམ་པ་ཕ་རོལ་གྱི་གནོད་པ་རང་ལ་ཟུག་པ་དབྱུང་བ་ནི།   དམིགས་པ་རང་གི་

སྔགས་ཕྲེང་གི་ཡེ་ཤེས་ཀྱི་འོད་ཀྱིས་རང་གི་སྒོ་གསུམ་དང་བསྲུང་བྱ་ལ་ཟུག་པའི་བྱད་ཕུར་དང་ནད་གདོན་སྡིག་སྒྲིབ་ཐམས་ཅད་ཐུལ་ཐུལ་བསྲེག་ཅིང་མུན་པར་ཉི་མ་ཤར་བ་ལྟར་མེད་མེད་དུ་གྱུར་པར་བསམས་ལ་སྔགས་
ཤམ་དུ།   ཨ་མུ་ཀ དུ་རཾ་ཏྲི་ཡཾ་འདྲིད་ཕྱུང་སྲོག་ལ་གཟིར་མནན་ཕྱུང་།   ཨེ་ཧུར་ཐུཾ་ཛ་ཁཾ་ཤག་རོ་མྱགས་མུགས་ཏི་རྦད་ཡ༔ ཞེས་ཟུག་པ་དབྱུང་བའི་སྤྱང་མོ་འདི་བཏགས་ལ་བཟླས་སོ།  །བཞི་པ་གཞན་
གྱི་གནོད་པ་སླར་མི་འབྱུང་བར་གསང་ལམ་དགག་པ་ནི།   དམིགས་པ་བདག་ཉིད་ཀྱི་ལྷ་སྔགས་འོད་ཟེར་གྱི་གཟི་བྱིན་གྱིས་གནོད་པ་ཐམས་ཅད་ཕར་ཁོ་རང་གི་སྟེང་དུ་ནག་ཐུམ་གྱིས་འཁོར་བས་དགྲ་བོ་ཁོ་རང་གིས་
བརྟེན་པའི་ལྷ་བདུད་དུ་བབས་ཏེ།   གཏོར་མ་འཕང་བ་ལ་ཁྱིས་རུབ་པ་བཞིན་དགྲ་པོའི་ཤ་ཁྲག་ཧབ་ཐོབ་ཏུ་ལྷག་མ་མེད་པར་ཁྱེར་ཏེ་སྟོང་ཧ་རེ་སོང་བར་བསམས་ལ།   ཨ་མུ་ཀ མནྟྲ་དུཾ་མ་ཧཱ་རག་དུ་རཾ་ཐུམས་རིལ་
རྦད༔  ཨེ་ཧུར་ཐུམ་ཛ་ཁྲཾ་ཤག་རོ་མྱགས་མུགས་ཏི་རྦད་ཡ༔ ཞེས་པ་གསང་ལམ་དགག་པའི་གཡུ་སྤྱང་འདི་སྔགས་ཤམ་ལ་བཏགས་ནས་བཟླའོ།  །ལྔ་པ་གཞན་གྱི་བྱད་ཕུར་རང་གཤེད་དུ་བཟློག་པ་ལ།  
དམིགས་པ་དཀྱིལ་འཁོར་གྱི་ལྷ་དང་སྤྲུལ་པའི་ཁྲོ་བཅུ་ཞལ་ཕྱིར་གཟིགས་ཤིང་ཟློག་སྔགས་བཟླས་པའི་མཐུས་སྲུང་བའི་གུར་ཁང་ལས་མེ་རི་དུག་མཚོན་ཁྲོ་ཆུའི་ཟིར་དམར་ནག་དྲག་སྔགས་ཀྱི་འབྲུག་སྒྲ་དང་བཅས་

པར་བུན་ལང་ལོང་དུ་ཁོལ་བས་དགྲ་བགེགས་འབྱུང་པོས་མཐོང་བ་ཙམ་གྱིས་ཀྱང་སྙིང་འགས་པའི་རང་བཞིན་ཅན་ལས་དྲག་པོའི་ཐོག་ཆར་བབ་པ་ལྟ་བུ་ཕྱིར་འཕྲོས་པས་བདག་གི་མི་མཐུན་
པའི་ཕྱོགས་ཐམས་ཅད་དྲག་རླུང་གིས་སྦུར་མ་ལྟར་དེད་ནས་དགྲ་བོའི་སྲུང་འཁོར་སྡེ་རིས་དང་བཅས་པ་ནག་ཐུལ་གྱིས་བརླག་པར་བསམས་ལ།   ཨ་མུ་ཀ་ཨེ་ནན་ཡཾ་བཟློག་འདྲིད་བྷྱོཿ ཨེ་ཧུར་ཐུམ་ཛ་ཁཾ་
ཤག་རོ་མྱགས་མུགས་ཏི་རྦད་ཡ༔ ཞེས་བཟློག་པའི་གཡུ་སྤྱང་འདི་སྔགས་ཤམས་ལ་བཏགས་པ་བཟླས་སོ།  །དྲུག་པ་ཕ་རོལ་གྱི་སྟོབས་དང་ངག་མནན་པ་ལ།   དམིགས་པ་ནི་དཀྱིལ་འཁོར་ལྷའི་
ཞབས་འབྱུང་བ་གདན་བཞིའི་རྔམ་འོག་ན་ལས་ཀྱི་ཚེ་བདག་གི་ངོ་བོ་ཐར་མེད་ཨེ་ཁང་གི་ནང་དུ།   ཡུལ་གང་ལ་བྱ་བ་གན་རྐྱལ་དུ་བསྒྱེལ་བའི་ལྕེ་ཕྱིར་ཕྱུངས་ཏེ་བྲང་ཁེབ་པའི་སྟེང་དུ།   གསེར་གྱི་འཁོར་
ལོ་རྩིབས་བརྒྱད་པའི་ལྟེ་བར།   རི་རབ་སྟོང་ལས་ཀྱང་ལྗིད་ཆེ་བའི་གནམ་ལྕགས་ཀྱི་ཕུར་བུས་ཐལ་བྱུང་དུ་ཕུག་སྟེ་འོག་གཞི་ལ་གཟེར་བཏབ་པས་བསྐལ་པའི་བར་དུ་གཡོ་འགུལ་ཙམ་ཡང་མེད་པར་མནན་ཞིང་
ཕུར་བུ་ལས་དུག་དབལ་མི་བཟད་པ་འཕྲོས་པས།   རྫས་རུལ་བ་ལྟར་ཁོའི་སྟོབས་ནུས་གཏན་ནས་བརླག་པར་བསམས་ལ།   ཨ་མུ་ག་བྷི་ཏཾ་སྟྭམྦྷ་ཡ་ནནཿ ཨེ་ཧུར་ཐུཾ་ཛ་ཁཾ་ཤག་རོ་མྱགས་མུགས་ཏི་རྦད་ཡཿ ཞེས་པ་མནན་པའི་གཡུ་སྤྱང་

འདི་སྔགས་ཤམ་ལ་བཏགས་པ་བཟླའོ།  །དེ་ལྟར་སྔགས་ཤམས་ཀྱི་གཙོ་བོ་སྤྱང་མོ་དྲུག་པོ་འདི་ནི་ཞེ་སྡང་ཁྲོས་པའི་གཞུ་བཅག་པ་ཡིན་ལ་གཞན་དུ་རྒྱས་པར་ཕྱེ་ན་སྤྱང་མོ་བཅུ་བཞི་སོགས་སྔགས་ཀྱི་ལས་ཤམ་མདེའུ་ཁ་སྒྱུར་ཚུལ་ཤིན་ཏུ་མང་པོ་ཡོད་པ་གཞུང་
ལས་ཤེས་པར་བྱའོ།  །ལྔ་པ་རྒྱ་མཚོའི་གཏིང་དུ་མུན་པའི་དམག་བསྡུ་བ་ནི་མནན་པའི་ལས་ཏེ་དེ་ཡང་འཆི་བདག་ནག་པོའི་ལྟོ་བར་གཏད་ཀྱི་ནུས་པ་མནན་པ།   འཇིག་རྟེན་པའི་ལྷ་འདྲེའི་རྦོད་གཏོང་ངམ་རྐང་མགྱོགས་ཀྱི་ནུས་པ་མནན་པ།   སྔགས་པ་ནུས་ལྡན་གྱི་སྟོབས་
ནུས་བསྡུས་ལ་མནན་པ་གསུམ་ནི་གཞུང་དུ་ཤེས་པར་བྱའོ།  །དྲུག་པ་འཁོར་བའི་རྒྱ་གླིང་དུ་སྲིད་པའི་རི་བསྒྱེལ་བ་ནི་དཀྲུག་པའི་ལས་ཏེ་ཇི་ལྟར་ན་ལས་མ་གྲུབ་བར་རྡུག་པའི་ཚེ་ལྷ་སྲིན་ཙིཏྟ་དཀྲུགས་པའི་ལས་ཀྱིས་ལྷ་འདྲེ་ཨར་ལ་གཏོད་
ཅིང་གཟིར་བའི་སྒོ་ནས་སྦོགས་པ་སྟེ་གཞུང་ལས་ཤེས་པར་བྱ་ཞིང་དུས་རྒྱུན་བྱ་དགོས་པ་མ་ཡིན་ནོ།  །དེ་ལྟར་བསྲུང་བཤིག་བསད་བཟློག་མནན་དཀྲུག་གི་ལས་དྲུག་པོ་འདི་ལས་འཕྲོས་པའི་ལས་ཁོལ་བུ།   ཨུར་མོ་
གྱང་འགྱེལ་གྱི་ལས་བཞི་དང་།   བཤིག་པའི་ལས་བཞི་མནན་པའི་ལས་བཞི་ལ་སོགས་པ་མན་ངག་གི་རིམ་པ་ཤིན་ཏུ་མང་པོར་བཞུགས་པ་དག་ཀྱང་ཤེས་པར་བྱའོ།  །དེ་ལྟ་བུའི་ལས་དེ་དག་གང་ལ་གང་དགོས་སྐབས་
དང་སྐབས་སུ་ཤེས་པར་བྱ་བ་ཡིན་ཀྱང་འདིར་བསྙེན་སྒྲུབ་ཚད་ལྡན་སོང་བའི་མཚམས་དེའི་ཁོངས་སུ་རྣོ་བའི་སོ་བཏོན་པའི་རྟེན་འབྲེལ་གྱིས་ལས་སྦྱོར་ཀྱང་མཚོན་ཙམ་བྱ་བའི་དབང་དུ་ན།   ཨུར་མོ་ལས་དྲུག་གི་ལས་དང་

པོ་གཉིས་སྒྲུབ་པའི་སྐབས་སུ་སོང་ནས།   ཨྱཻ་རིང་དྲག་པོར་བཟླ་བའི་སྐབས་ལས་གསུམ་པ་དང་།   བཞི་པའི་གཡུ་སྤྱང་དྲུག་གི་གཟིར་བ་སོང་།   དེ་ཡང་ཨྱཻ་རིང་དྲག་པོ་སྤྲོས་མེད་ཏིང་འཛིན་གྱིས་
བཟླས་པ་སོང་རྗེས་སྤྲོས་བཅས་རྫས་ལ་བརྟེན་པའི་བསད་ལས་ཞག་ཅི་རིགས་བྱས་ནས་དེའི་མཐར་ལིང་ག་ཆ་གཅིག་དྲག་པོའི་སྦྱིན་སྲེག་ཏུ་བྱས་ནས་སྦྱིན་སྲེག་གི་ཐལ་བ་ཆ་གཅིག་ཟོར་དང་མཉམ་དུ་ང་ལ་བསྐུར་རྒྱུ་དང་།   སྦྱིན་
སྲེག་གི་ཐལ་བ་ཆ་གཅིག་ལིང་ག་ཆ་གཅིག་དང་མཉམ་དུ་མནན་པའི་ཆས་བྱའོ།  །དེ་ཡང་སྟོང་སྲོག་འཁོར་ལོ་སྟེང་དུ་བཀོད་ནས་མེ་ལྕེས་མི་རེག་པར་བྱས་ལ་ཉིན་གུང་དྲག་པོའི་སྦྱིན་སྲེག་གྲུབ་ནས་དེའི་དགོང་མོར་དངོས་
གྲུབ་བླང་།   ཕྱིར་ནང་ཡང་ལས་གཞུང་བསྲངས་ལ་ཨྱཻ་རིང་བྱས་པ་བཤིག་པའི་སྤྱང་མོ་ཅན་དང་།   ཟུག་པ་དབྱུང་པའི་སྤྱང་མོ་ཅན་གཉིས་ལ་ཞག་རེ་ཞག་རེའམ་ལོང་སྐབས་བསྟུན་ལ་བཟླས་དམིགས་གནད་དུ་སྦྱར།   དེ་ནས་
ཉི་མ་གཅིག་ཙམ་ལ་བཟློག་སྤྱང་ཅན་ཅི་རིགས་བཟླས་རྗེས་ཟོར་རྫས་བཤམས་ལ་ལས་གཞུང་ཟོར་ལས་ཚུལ་བཞིན་བསྲངས་ཏེ་ཞག་གསུམ་མམ་གཅིག་ཏུ་བྱ།   དེའི་ཚེ་ལས་གཞུང་གི་བཟླས་པ་མཆོད་བསྟོད་དང་
སྨད་ལས་ཀྱི་ཨེ་ཁང་དགུག་གཞུག་ལྷ་དབྱེ་བར་སོང་ནས།   གསལ་བ་གསུམ་ལྡན་གྱི་ཏིང་འཛིན་དང་ལྡན་པས་བསད་སྔགས་ཅུང་ཟད་བཅས་བསྒྲལ་བསྟབ་བྱས་རྗེས་བཟློག་བསྐུལ་བྱས་ལ་བཟློག་དམིགས་སྦྱར་བའི་

སྒོ་ནས་བཟློག་པ་གཡུ་སྤྱང་གི་ཤམ་ཅན་ཅི་འགྲུབ་རེ་བཟླས་ནས་བཟློག་པ་འདོན་ཞིང་ལས་གཞུང་གཞུང་བཞིན་བསྡུ།   ཞག་གྲངས་ཐེམས་ནས་ཟོར་འཕང་རྗེས།   ཏིང་འཛིན་གསལ་བའི་སྒོ་ནས་གསང་ལན་དགག་པའི་སྤྱང་མོ་
བཟླས་ལ་སྲུང་འཁོར་བསྒོམ།   ཡར་ལོག་ནས་སྒོ་དྲུང་དུ་གཏོར་གཞོང་ཁ་སྦུབ་དམ་སྲི་དགྲ་བགེགས་བཀུག་ལ་མནན་པ་གཡུ་སྤྱང་གི་སྔགས་དམིགས་སྦྱར་རྗེས་བྲོ་བརྡུང་ལ་གཏོར་གཞོང་དུ་ནས་འཐོར་བཀྲ་ཤིས་
བརྗོད།   ནང་དུ་ཚེ་འགུགས་དང་ཆོ་གའི་ལས་གཞུང་ཚུལ་བཞིན་བསྡུའོ།  །དེ་རྗེས་ཉི་མ་གཅིག་ཙམ་ལ་ལས་གཞུང་བསྲངས་ནས་གསང་ལམ་དགག་པའི་སྤྱང་མོའི་བཟླས་དམིགས་སྦྱར།   དེ་ནས་རབ་མུན་
དམག་བསྡུ་བའི་འཁོར་ལོ་བཅའ་གཞི་ཚད་ལྡན་དུ་བྱས་པའམ།   མིན་ཀྱང་ཐལ་བ་དང་ལིང་ག་གཏད་དམིགས་སུ་ཆོ་ག་བཞིན་ཏུ་མནན་ལ་མནན་པའི་གཡུ་སྦྱང་ཞག་གཅིག་ཙམ་བཟླ་ཞིང་རྡོ་རྗེའི་བྲོ་ཡི་ལས་རྒྱས་པར་
བྱའོ།  །དེ་དག་གིས་ལས་ལྔ་པ་དང་བཞི་པ་སོང་ཞིང་དྲུག་པ་ནི་སྐབས་འདིར་བྱ་དགོས་པ་མ་ཡིན་ནོ།  །དེས་དཔལ་ཆེན་པོའི་བསྙེན་སྒྲུབ་ལས་ཀྱི་རིམ་པ་མཐར་ཆགས་སུ་ཉམས་སུ་བླང་བར་འགྱུར་ལ་ཚུལ་བཞིན་ལས་
སྦྱོར་རྩོམ་པ་ནི་ནམ་དགོས་པའི་དུས་སུ་ཤེས་པར་བྱ་ཞིང་།   དྲག་པོའི་ལས་སྦྱོར་རྩོམ་པའི་ཚེ་རྟགས་ཚད་དང་སྦྱར་ནས་ཉམས་ཀྱིས་ཟིན་པ་ཤིན་ཏུ་གལ་ཆེའོ།  །དེ་ལྟར་ཡང་ལས་སྦྱོར་དེ་དག་དབྱེ་ན་ཚད་མེད་ཀྱང་རིགས་བསྡུ་

ན་རྫས་སྔགས་དམིགས་པའི་འཁྲུལ་འཁོར་གསུམ་དུ་འདུ་ལ།   དེ་ལའང་བྲིས་པའི་འཁྲུལ་འཁོར་སྔགས་སམ་རྫས་སུ་འདུས་ཀྱང་དེ་ལས་ལོགས་སུ་ཕྱེ་ན།  བཟླས་པ་སྔགས་ཀྱི་འཁྲུལ་འཁོར།   བྲི་
བ་ཙཀྲའི་འཁྲུལ་འཁོར།   བསགས་པ་རྫས་ཀྱི་འཁྲུལ་འཁོར།   དམིགས་པ་ཏིང་ངེ་འཛིན་གྱི་འཁྲུལ་འཁོར་བཞི་ལས།   དང་པོ་ལ་རྩ་བའི་བསྙེན་པ་དང་།   ལས་ཀྱི་ཤམ་གདགས་པའི་ཚུལ་གོང་དུ་བཤད་
པས་མཚོན་ཏེ་རྒྱ་ཆེར་ཤེས་པར་བྱ་ཞིང་།   གཉིས་པ་ནི་གཅེས་པའི་འཁོར་ལོ་བཅུ་གསུམ་སོགས་འཁྲུལ་འཁོར་ཤིན་ཏུ་མང་པོ་ཡོད་པ་དེ་དག་བྲི་གཞི།   བྲི་རྫས།   བྲི་ཚུལ།   སྒྲུབ་ལུགས་རྣམས་རང་གཞུང་དུ་བསྟན་པ་
དང་།   རྒྱས་པར་ཕྱེ་ན་རྟོག་པ་གསུམ་པ་དང་ཀཱ་ལ་ཙཀྲ་ལ་སོགས་པའི་རྒྱུད་ཀྱི་དགོངས་པ་བཞིན་དུའང་ཤེས་པར་བྱའོ།  །གསུམ་པ་བསྙེན་སྒྲུབ་ཀྱི་སྐབས་སུ་མཆོད་སྒྲུབ་བརྟེན་སྐོང་གི་རྫས་དང་།   ལས་སྦྱོར་
སྐབས་སུ་སོ་སོའི་ལས་ཀྱི་རྫས་དང་དྲག་པོ་རྫས་རྒོད་ཀྱི་རིགས་རྣམས་དང་།   མཆོད་རྟེན་དཀར་ནག་ལ་སོགས་པའི་བཅའ་གཞི་རྣམས་ལག་ལེན་བཞིན་དུ་ཚད་དང་ལྡན་པར་བྱའོ།  །བཞི་པ་བསྙེན་སྒྲུབ་ལས་ཀྱི་
རིམ་པ་སོ་སོའི་སྐབས་ན་འབྱུང་བ་བཞིན་ཉམས་སུ་བླང་ངོ་།  །རྫས་སྔགས་ཏིང་འཛིན་དེ་དག་ཀྱང་ཆིག་རྐྱང་དང་གཉིས་ལྡན་ཀུན་ཚོགས་ཀྱི་རིམ་པས་ལས་བསྒྲུབ་ཚུལ་གྱི་ལག་ལེན་རྒྱས་བསྡུས་ཅི་རིགས་པར་འབྱུང་

བས་རྣལ་འབྱོར་པས་དུས་དང་ཉམས་སྦྱར་བའི་གནད་ལ་མཁས་པར་བྱས་ནས་འཇུག་པར་བྱ་སྟེ།   དེ་དག་གི་ཚུལ་རྒྱས་པ་ནི་པད་གནུབས་ཀྱི་མན་ངག་ལྕགས་འདྲ་སྡིག་གི་དཔེ་པོད་སོགས་ལས་ཤེས་པར་བྱའོ།  །དེ་ལྟར་
ལས་སྦྱོར་དེ་དག་ནི་རྩ་བའི་ལྷ་ཚེ་བདག་ཉིད་ལ་བརྟེན་པ་ཡིན་ལ།   གཞན་ཡན་ལག་གི་དབང་དུ་བྱས་ན་ཚེ་བདག་རྣ་ཆ་བརྒྱད་དུ་གྲགས་པ་ལྟར།   ཀིཾ་ཀང་མནན་པའི་རྣ་ཆ།   འཆར་ཀ་ཟོར་གྱི་རྣ་ཆ།   ཁྲོ་འདུས་བཟློག་པའི་རྣ་ཆ་
སོགས་སོ་སོའི་གཞུང་དང་ལས་སྦྱོར་གྱི་མན་ངག་ལ་བརྟེན་ནས་མནན་པ་སོགས་སོ་སོར་བསྔགས་པའི་ཕྲིན་ལས་གཙོ་བོར་གྱུར་པའི་ལས་རབ་འབྱམས་བསྒྲུབ་པར་བྱ་སྟེ།   དེ་ལྟར་གཤིན་རྗེ་གཤེད་ལ་བརྟེན་པའི་ལས་དེ་
དག་ནི་གཙོ་བོའི་ལྷ་ལ་བརྟེན་པའི་ལས་སོ།  །དེ་ཡང་གཙོ་བོ་ཕྱག་རྒྱ་ཟིལ་གནོན་གྱི་བསྙེན་པ་ཐེམས་ཕྱིན་ཆད།   འཁོར་འདས་སྣང་སྲིད་ཀྱི་སྲོག་ལ་དབང་བསྒྱུར་བའི་ཕྱིར་ན།   འཁོར་ལ་བརྟེན་ནས་ལས་བསྒྲུབ་པའང་།   སྣང་
སྲིད་ཀྱི་དྲེགས་པ་ཚད་མེད་པ་ལས་གང་ཡང་རུང་བའམ།   དེ་དག་གི་སྡེ་དཔོན་ཆེན་པོ་སུམ་ཅུའམ།   དེ་བསྡུས་ན་སྔགས་བདག་དྲེགས་པ་བཅོ་བརྒྱད་དམ།   དེ་ཡང་བསྡུས་ན།   སྨྱོ་འབོག་གཏོང་བ་རྒྱལ་པོ།   མཛེ་ཤུ་
གཏོང་བ་ཀླུ།   རིམས་ཡམས་གཏོང་བ་མ་མོ་ལ་སོགས་པའི་སྡེ་བརྒྱད་དྲེགས་པ་ལ་བརྟེན་པའི་ཐོག་སེར་ལྟས་ངན་ལ་སོགས་པའི་ལས་སྣ་ཚོགས་བསྒྲུབ་པ་ནི་འཁོར་ཀིང་བརྒྱད་ལ་སོགས་པ་ལ་བརྟེན་པའི་ལས་ཏེ།   དེ་ལྟར་གཙོ་

གིང་གི་དྲག་སྔགས་དང་།   དེ་ལས་འཕྲོས་པ།   དྲང་སྲོང་དང་དྲེགས་པའི་དམོད་པ་ངན་སྔགས་ཀྱི་ལས་སྣ་ཚོགས་པ་དག་ཀྱང་བསྟན་འགྲོའི་ཕན་བདེའི་གསོས་དང་སྔགས་ཀྱི་བསྟན་པའི་བཙས་སུ་
འགྱུར་ན་ཐབས་མཁས་བྱང་སེམས་བློ་དང་ལྡན་པའི་སྔགས་པ་རྣམས་ཀྱིས་ཚུལ་བཞིན་ལག་ལེན་དུ་ཁེལ་བར་བྱ་སྟེ།   དེ་དག་ནི་ལས་སྦྱོར་གྱི་ཚུལ་མདོ་ཙམ་བརྗོད་པའོ།  །འདིར་སྨྲས་པ།  ཀུན་མཁྱེན་ཀུན་
བདག་ཀུན་ལ་བརྩེ་བ་ཅན།  །པདྨ་ལས་འཁྲུངས་པདྨ་རྒྱལ་པོ་སོགས།  །རིག་འཛིན་བརྒྱུད་པའི་ཆོས་གཏེར་རིགས་ལྡན་ལ།  །གདམས་པ་སྔ་འགྱུར་སྔགས་ཀྱི་ཆོས་མཛོད་ནས།  །རྫས་སྔགས་དམིགས་པའི་
འཁྲུལ་འཁོར་རྩེ་བརྒྱ་པ།  །མི་བཟད་དྲག་པོའི་ལས་ཀྱི་མེ་ལྕེ་ཅན།  །མངོན་སྤྱོད་ཞོ་འཐུང་རུས་པའི་རྡོ་རྗེ་གང་།  །ཕས་རྒོལ་ལྷ་མིན་འཇོམས་པའི་གཉེན་པོར་སྣང་།  །ཕན་བདེའི་འབྱུང་གནས་རྒྱལ་བསྟན་རིན་ཆེན་
ལྗོངས།  །སྲུང་བྱེད་དྲག་པོ་མཐུ་ཡི་ལྕགས་རི་ཞེས།  །རིག་འཛིན་རྣམས་ཀྱིས་ཡོངས་བསྔགས་སེང་གེའི་སྒྲ།  །སྲིད་པ་གསུམ་ན་མཚུངས་མེད་སྙན་པར་གྲགས།  །ཚུལ་འདིར་འབད་པའི་དགེ་བས་འདིར་ཞུགས་ཀུན།  །
ཡང་དག་ལམ་གྱི་བར་ཆད་བདུད་བཞིའི་གཡུལ།  །འཇོམས་པ་དཔལ་ལྡན་གཤིན་རྗེའི་གཤེད་གྱུར་ནས།  །མཐའ་ཡས་འགྲོ་བ་བདུད་ལས་སྒྲོལ་བར་ཤོག   །ཅེས་པ་འདི་ཡང་བདག་ཅག་གི་འདྲེན་མཆོག་མཚུངས་མེད་རྒྱལ་

དབང་པདྨའི་རྒྱལ་ཚབ་འཇིགས་བྲལ་གྱི་སློབ་དཔོན་ཆེན་པོ་ཀུན་མཁྱེན་རྡོ་རྗེ་གཟི་བརྗིད་ཀྱིས་འདི་ལྟ་བུ་བྲིས་ཤིག་ཅེས་པའི་བཀའ་སྩལ་ནོར་བུའི་ཅོད་པན་གཙུག་ཏུ་བཅིང་བ་ལ་བརྟེན་ནས།  ཚེ་བདག་གི་སྐོར་བསྙེན་ཡིག་དང་
བཅས་པའི་ཡིག་ཆ་ཁུང་ཐུབ་མང་པོ་ཞིག་ལས་མན་ངག་སྙིང་པོར་དྲིལ་ཏེ་ཟབ་ཅིང་གསལ་བར་བྱས་པ་འདི་རྗེ་མཚུངས་མེད་དམ་པ་གང་གི་བཀའ་ལུང་གིས་ཟིལ་གནོན་དགྱེས་པ་རྩལ་ཞེས་མིང་གིས་དབང་བསྐུར་བ་གང་དེས།   རབ་
ཚེས་ལྕགས་སྦྲུལ་ཆོ་འཕྲུལ་ཟླ་བའི་བཟང་པོ་བཞི་བར་གྲུབ་པར་བགྱིས་པ་འདིས་སྔགས་ཀྱི་བསྟན་པ་རིན་པོ་ཆེ་ཕྱོགས་ཀུན་ཏུ་རྒྱས་པར་གྱུར་ཅིག དྲག་སྔགས་ཀྱི་གནད་ཟབ་མོ་རིག་འཛིན་བརྒྱུད་པའི་ཞལ་ལུང་བཞིན་བཀོད་
པ་ཡིན་པས་དམ་མེད་ཀྱི་ལག་ཏུ་མ་ཤོར་ས་མ་ཡཱཿ བཀའ་སྲུང་དྲེགས་པའི་ཚོགས་ཀྱིས་བྱ་ར་མཛོད་ཅིག འདི་དང་ལྷན་ཐབས་གཉིས་ཟུང་དུ་ཚོགས་ན་དེ་ཁོ་ནས་དོན་གྲུབ་པ་ལགས་སོ།  །མངྒ་ལཾ།  །དགེའོ།    །
༄༅།  །དཔལ་ཚེ་བདག་བསྙེན་ཡིག་གི་ལྷན་ཐབས་དངོས་གྲུབ་སྒོ་འབྱེད་བཞུགས་སོ།  །

༄༅།   ། གར་དགུའི་ཉམས་ཀྱིས་བདུད་བཞིའི་ཁྲག་འཐུང་བ།  །འཁོར་འདས་ཟིལ་གནོན་ཁྲོ་མཆོག་གཤིན་རྗེའི་གཤེད།  །བཀའ་སྡོད་མི་བཟད་འབར་བའི་སྤྲིན་སྤྲོ་བས།  །
དངོས་གྲུབ་འདོད་དགུའི་གྲུ་ཆར་འབེབ་པར་མཛོད།  །དེ་ལ་འདིར་ཚེ་བདག་ཕྱག་རྒྱ་ཟིལ་གནོན་གྱི་བསྙེན་ཡིག་སྲིད་གསུམ་དགྲ་ལས་རྣམ་རྒྱལ་གྱི་ཟུར་རྒྱན་ལྷན་ཐབས་ཀྱི་ཚུལ་དུ་འདྲི་འོས་
རིགས་ལ།  འདིའི་སྒྲུབ་གཏོར་ནི་སློབ་དཔོན་འཇམ་དཔལ་བཤེས་གཉེན་དམར་སྨུག་བྱེ་རུའི་ཚལ་དུ་མཉམ་པར་བཞག་པའི་ཚེ་གཟིགས་སྣང་གི་གཏོར་མར་གྲགས་པ།   ཆོས་འབྱུང་ཉིས་
བསྣོལ་གྱི་བར་དུ་ལིང་ག་མགོ་མཇུག་བཟློག་སྟེ་བཅུག་པའི་སྟེང་དཔལ་བཤོས་གྲུ་གསུམ་དང་།   ལྕགས་མཁར་ཟུར་དྲུག་ལ་ཐོད་སྐམ་དང་།   རྩིབས་དྲུག་སྟེང་འཁོར་བཤོས་བུ་དྲུག་གིས་

བསྐོར་བ་ཞེས་གསུངས་པ་དེ་ཡིན་ལ།   དེང་སང་རྡོར་བྲག་པའི་ཕྱག་ལེན་དུ་གདན།   ཆོས་འབྱུང་གྲུ་གསུམ་ཉིས་བསྣོལ་ཐ་གྲུ་མཉམ་ལ་སྲིད་དུ་འོག་མ་ཆེ་ཙམ་
བྱས་པའི་འོག་མའི་དཀྱིལ་བྲུས་པར་ལིངྒ་བཞག ཆོས་འབྱུང་འོག་མའི་རྩེ་གསུམ་དུ་ཐོད་སྐམ་རེ་རེ་སྟེ་གསུམ་བཞག་པའི་ཆོས་འབྱུང་སྟེང་མ་དང་མཉམ་པའི་སྟེང་བཤོས་བུ་གྲུ་
གསུམ་ལོགས་ལ་གྲི་རིས་ཅན།   མདུན་གྱི་གྲི་རིས་ཀྱི་དབུས་ཕྱིར་འབུར་ཐབས་བྱས་པ་དེའི་ཟུར་གསུམ་ཐོད་སྐམ་གསུམ་པོའི་སྟེང་དུ་འགྲིགས་པ་བཀོད།   སྟེང་གི་ཆོས་འབྱུང་གི་རྩེ་མོ་ཕྱིར་
དོན་པ་དེ་དང་ཐ་གྲུ་མཉམ་པའི་གྲུ་གསུམ་རྩེ་ཕྱིར་བསྟན་དང་།   དེ་གཉིས་ཀྱི་བར་དུ་གྲུ་གསུམ་རྩེ་ནང་བསྟན་རེ་བཞག་པས་ལྕགས་མཁར་ལ་ཕྱོགས་རེར་ཟུར་གསུམ་རེ་སྟེ་བཅུ་གཉིས་

འབྱུང་བར་བྱས་ལ།   བཤོས་བུ་གྲུ་གསུམ་དྲུག་ཆོས་འབྱུང་གི་རྩིབས་ཀྱི་བར་དྲུག་ཏུ་བཞག་པ་འདི་མཛད་པར་སྣང་།   དེ་ཡང་གཙོ་བོའི་གཏོར་མའི་མདུན་གྱི་གྲུ་གསུམ་འབུར་ཐབས་བྱས་པ་ཡུམ་གྱི་མཚོན་བྱེད་དང་།  
ཐོད་སྐམ་གསུམ་སྤྲུལ་པ་གསུམ།   སྟེང་དང་ནང་གི་ཟུར་དང་བཤོས་བུ་དྲུག་རྩ་ལྷ་གཞན་དང་གཤེད་བཞི།   མོན་བདུད།   ནོར་བུའི་རྒྱན་ཁྱུང་ཆེན།   ལྕགས་མཁར་གྱི་ཟུར་བཅུ་གཉིས་འཆི་བདག་བཅུ་གཉིས་
སོགས་མཚོན་བྱེད་ཡིན་ཞེས་ངག་རྒྱུན་ལ་སྣང་།   གཙོ་འཁོར་ཆོས་འབྱུང་བཅས་པ་ནག་པོས་བྱུག་ཐོད་སྐམ་དཀར་པོ།   ནང་གི་གྲི་རིས་ལ་ཚོན་བཀྲ་བྱ།   གཙོ་གཏོར་གྱི་རྩེ་མོ་ཅུང་བཅད་པ་ལ་ནོར་བུ་འབར་
བའི་རྒྱན་སྤྲོས་དང་གཙོ་འཁོར་གྱི་གཏོར་མའི་ཕྱི་ཡི་ཁྱུད་སྐོར་དང་།   ལྕགས་མཁར་གྱི་ལོགས་རྣམས་སུ་མར་ཐག་ཉིས་རིམ་བྱས་པའི་བར་དུ་མར་གྱི་དུང་ཕྲེང་མཛེས་པར་བསྒྲིགས་པ་གཏོར་གདུགས་དང་བཅས་པའོ།  །
འཁོར་དྲུག་དང་མདུན་གྱི་འབུར་ཐབས་ཀྱི་རྩེ་མོར་མེ་རིས་བརྒྱན་པ་སོགས་ཞིབ་པར་མཐོང་རྒྱུན་ལྟར་བྱ།   སྔར་གྱི་དཔེ་རིས་རྣམས་སུ་གཙོ་གཏོར་གྲུ་གསུམ་རྩེ་མོ་ཟང་ཡག་ཏུ་བྱས་པའི་རྩེར་ཉི་ཟླ་མེ་རིས་བརྒྱན་པར་བྱས་པ་
འདུག་གོ། ཡང་ན་ཡོངས་གྲགས་ལྟར་ཆོས་འབྱུང་བསྣོལ་མའི་སྟེ་འོག་གི་རྩིབས་དྲུག་གྲུ་གསུམ་རེས་གསོས་པས་འཁོར་ལོ་རྩིབས་དྲུག་མཉམ་པའི་སྟེང་དབུས་སུ་གཙོ་གཏོར་དཔལ་བཤོས་གྲུ་གསུམ།   རྩིབས་དྲུག་སྟེང་རང་འདྲ་

ཆུང་བ་དྲུག རྩིབས་ཟུར་ལ་ཐོད་སྐམ།   འོག་ཏུ་ལིང་ག་བཞག་པ་འཐེབ་སྐྱུ་གྲངས་མང་དང་ཤ་ཁྲག་གིས་བརྒྱན་ལ་མེ་རིས་རྒྱན་སྤྲས་བྱས་པས་ཆོག་གོ། བམ་ཆེན་ནི་རྐང་པ་བསྣོལ་ནས་ཙོག་པུར་འདུག་
ཅིང་ལག་པ་བསྣོལ་བས་ཐོད་པ་གཉིས་སུ་སྨན་རཀ་ཁྱེར་བ།   སྤྱི་བོར་བཤོས་བུ་གྲུ་གསུམ་རྩེར་བྱ་ནག་བཅས་པ་དང་།   མར་ཐག་དཀར་དམར་གྱི་རྐེ་ནས་ཞབས་སུ་དཀྲིས་པ་རོ་ཆས་སུ་བཅུག་པའི་དོན་ཏོ།  །བམ་གྱི་པུས་
མོའི་བར་དུ་ཚིལ་ཆེན་གྱི་མར་མེ་དང་།   གཡས་གཡོན་རྒྱབ་ཏུ་གཡག་ལུག་ར་གསུམ་གྱི་གཟུགས་བརྙན་མདངས་བསྐང་གི་རྟེན་དུ་འགོད་པར་བྱ།   གཡག་ལུག་སོགས་གཟུགས་བརྙན་རྣམས་མཆོད་བསྐང་གི་བམ་ཡིན་ན་
དགོས་ཀྱི་སྒྲུབ་རྟེན་དུ་བྱེད་ཚེ་མི་དགོས་ཞེས་སྔོན་གྱི་བླ་མ་དག་གསུངས།   བམ་དབུས་སུ་བཤམས་ན་དེའི་སྟེང་མཉྫིའི་ཁར་སྒྲུབ་གཏོར་གོང་བཤད་ལྟར་རམ།   བསྡུ་ན་བསྙེན་ཡིག་ཏུ་བཤད་པའི་སྒྲུབ་གཏོར་གང་རུང་
བཤམ།   གཞན་ཡང་མཆོད་གཏོར་དང་མཆོད་པ་སོགས་གཞུང་ལྟར་འདུ་བྱའོ།  །ཕྲེང་བ་བྱིན་རླབས་ནི།  རཀྴའམ་ཐོད་ཕྲེང་སོགས་ལག་གཡོན་དུ་བསྐྱིལ་མདོ་འཛིན་སྟེང་དུ་ཡོང་བར་བྱས་ལ།   སྭ་བྷ་ཝས་སྦྱང་།  
སྟོང་པའི་ངང་ལས་མདོ་འཛིན་དེ་ཀླུ་འབུམ་གཉན་ཁྲི་ས་བདག་སྟོང་ཕྱོགས་སྐྱོང་སྡེ་བརྒྱད་འཁོར་ལོ་པདྨ་ཉི་ཟླའི་གདན་ལ་འཇམ་དཔལ་ཚེ་བདག་ནག་པོ།   མཐིང་དཀར་དམར་བའི་ཞལ་གསུམ་ཕྱག་དྲུག་གི་གཡས་གསུམ་

འཁོར་ལོ་རལ་གྲི་རྡོ་རྗེ།   གཡོན་གསུམ་བེ་ཅོན་གཏུན་ཤིང་སྡིགས་མཛུབ་མཛད་པ་ཞབས་བཞི་དང་ལྡན་ཞིང་དཔལ་དང་དུར་ཁྲོད་ཀྱི་ཆས་ཀྱིས་བརྒྱན་པ་ཡུམ་བཻ་ཏཱ་ལི་སྐུ་ལ་འཁྲིལ་བར་བསྒོམ།   ཕྲེང་རྡོག་རྣམས་རྩ་བའི་
ལྷ་གཞན་བཞི།   རྒྱན་ལྷ་བརྒྱད་སྤྲུལ་པ་གསུམ་གཤེད་བཞི་མོན་བདུད་འཆི་བདག་བཅུ་གཉིས།   ཞག་གཤེད་སུམ་བརྒྱ་དྲུག་ཅུ་སྒོ་སྲུང་བཞི།   ཟ་མའི་གཤིན་རྗེ་བདུན་བརྒྱ་ཉི་ཤུར་གསལ་བར་བསམ།   དེ་འདྲ་བའི་
ཡེ་ཤེས་པ་སྤྱན་དྲངས་ལ་བསྟིམ་པ་དང་།   ཕྱི་ནང་གི་མཆོད་པ་དང་བསྟོད་པ་བཅས་བསྡུས་ཙམ་བྱས་ལ།   ལག་པ་གཡས་སུ་མེ་ཏོག་ཐོགས་ནས།   ཨཱ་ཀྲོ་བཅུ་བདུན་མ་སྐུ་གསུང་ཐུགས་སྔགས་ཨཻ་རིང་དབྱངས་
གསལ་རྟེན་སྙིང་རྣམས་ཅི་རིགས་དང་།   ཁྱད་པར།   ཨོཾ་རུ་ཙི་ར་མ་ཎི་པྲ་ཝ་རྟན་ཡ་རཏྣ་མ་ཎི་དྷ་ར་ཛྙཱ་ན་དེ་པ་ཨ་བྷི་ཥིཉྩ་ཧཱུྃ་སྭཱ་ཧཱ།   ཞེས་བརྒྱ་རྩ་བརྒྱད་བཟླས་པས་སྔགས་དང་མེ་ཏོག་ལས་འོད་ཟེར་དམར་ནག་ཚ་ཞིང་རྩུབ་
པ་འཕྲོས།   བགྲང་ཕྲེང་ལྷར་གསལ་བ་ལ་ཐིམ།  ལྷ་རྣམས་ཀྱང་འོད་དུ་ཞུ་ནས་ཕྲེང་བའི་རྣམ་པར་བསམས་ལ་ཤིས་པ་བརྗོད་ཅིང་མེ་ཏོག་འཐོར།   ཕྲེང་བ་བྱིན་རླབས་འདི་ལན་གཅིག་བྱས་རྗེས་ཕྲེང་བ་ཉམས་ཆག་གི་རིགས་
མ་བྱུང་ན་རྒྱུན་གཏན་དུ་མ་བྱས་ཀྱང་ཆོག་ཅེས་གསུངས།   འོན་ཀྱང་ཐུན་དང་པོའི་མགོར་ཕྲེང་བ་ལྷ་ཚོགས་འཁོར་བཅས་སུ་ཡིད་ཀྱིས་ལམ་ཙམ་གསལ་ལ་འབྲུ་གསུམ་ཕྲེང་སྔགས་སྙིང་པོ་དབྱངས་གསལ་རྟེན་སྙིང་ཚར་

གཅིག་སོགས་བཟླས་ཏེ་ལྷ་འོད་དུ་ཞུ་ཕྲེང་བའི་རྣམ་པར་བསམས་ལ་ཕུས་གདབ།   གཞན་ཡང་སྔགས་དེས་ཟས་གོས་ཡོ་བྱད་ལ་བཏབ་ནས་སྤྱད་ཀྱང་སྔགས་ནུས་འཕེལ་བས་སྐབས་སྐབས་སུ་བྱའོ།  །
དེར་མ་ཟད་སྤྱིར་སྔགས་ཀྱི་ནུས་པ་འཕེལ་ཕྱིར་ཐོ་རེངས་ཀྱི་དུས་སུ་ངག་བྱིན་རླབས་ཀྱི་མན་ངག་དགོངས་འདུས་ལས་གསུངས་པ་ལྟ་བུ་སོགས་དང་།   དེ་ལྟར་མིན་ཡང་རང་གི་ལྕེ་རྡོ་རྗེ་རལ་གྲིའི་སྟེང་དུ་འབྲུ་གསུམ་བརྩེགས་མའི་
མཐར་དབྱངས་གསལ་རྟེན་སྙིང་གིས་བསྐོར་བ་ལས་འོད་འཕྲོས།   རྒྱལ་བ་སྲས་བཅས་ཀྱི་གསུང་གི་བྱིན་རླབས་ཨཱ་ལི་ཀཱ་ལིའི་རྣམ་པར་སྤྱན་དྲངས་ནས་ཐིམ་པར་བསམས་ལ།   འབྲུ་གསུམ་གྱིས་སྣ་དྲངས་པའི་དབྱངས་
གསལ་དང་།  རྟེན་སྙིང་ཎ་ཡི་བར་ལན་གསུམ་བརྗོད།   འདི་གཉིད་སད་མ་ཐག་གམ་གཏམ་གཞན་མ་སྨྲས་གོང་དུ་བྱས་ན་ལྷག་པར་ཟབ།   དགོང་མོ་ཉལ་ཁར་དེ་བཞིན་དམིགས་ནས་འབྲུ་གསུམ་མི་གདག་པར།   ཨ་
ཨཱ་སོགས་ནས་དབྱངས་གསལ་དང་རྟེན་སྙིང་གི་མཐར་སྭཱ་ཧཱ་བཏགས་པ་གསུམ་བཟླས་པས།   དེ་ཉིན་གང་སྨྲས་སྔགས་སུ་འགྱུར་བསམ་བཟླས་ཀྱང་ནུས་པ་འབྱུང་བར་གསུངས་ལ་བཟླས་པ་བྱེད་ཚེ་དེ་ལྟར་བྱས་ན་ལྷག་པར་ཟབ།   ཐུན་
གྱི་ཐོག་མཐར་ཀྱང་དེ་ལྟར་བྱ་བ་བསྙེན་ཡིག་བཞིན་ནོ།  །འདི་ནི་ཨཱ་ལི་ཀ་ལིའི་མན་ངག་ཟབ་མོ་སྔགས་གྲུབ་པའི་ཐབས་ཁྱད་པར་ཅན་ནོ།  །གཞན་ཡང་འདི་སྐད་དུ།   བན་སྔགས་བོན་དགྲས་བདག་གི་ངག་བཅིངས་ན།   དེ་

དག་འགྲོལ་ཞིང་གསོ་དང་ངག་བྱིན་རླབས།  །ཀུན་ལས་ཟབ་འདི་ཉམས་བླངས་སྙིང་ལྟར་ཟུངས །  །ནང་བར་ནམ་ལངས་ཁ་དང་དགོང་ཉི་དག   །ནུབ་ཁར་ཉམས་སུ་བླང་བྱ་འདི་ཁོ་ན།  །བདག་གི་ལྕེ་སྟེང་རྃ་ཡིག་དམར་པོ་
བསམ།  །རྃ་ལས་མེ་འབར་ལྕེ་ནི་ཐུལ་གྱིས་བསྲེགས།  །སླར་ཡང་ལྕེ་ནི་འོད་ཀྱི་རང་བཞིན་བསམ།  །དེ་ཡི་ངང་ལས་ལྕེ་ནི་གང་གིས་ཀྱང་།  །མི་ཚུགས་མི་ཤིགས་སྲ་བརྟན་ཕ་ལམ་གྱི།  །རྡོ་རྗེ་རྒྱ་གྲམ་ཐ་མར་རྟེན་སྙིང་
གིས།  །སྔགས་ཕྲེང་ཆོས་སྐོར་དག་ཏུ་བསྐོར་བར་བསམ།  །རྟེན་སྙིང་བརྒྱའམ་ཉེར་གཅིག་སྐབས་སྦྱར་བཟླས།  །དེ་ལྟར་བྱས་པས་འཛམ་གླིང་འདིར་འཁོད་པའི།  །བན་སྔགས་བོན་དགྲ་འདུས་པའི་བྱད་ཕུར་དང་།  །
ངག་མནན་ངག་བཅིངས་རྦོད་གཏོང་ཡོད་ན་ཡང་།  །བྱེ་མའི་ཕུང་པོ་ཆུ་ཡིས་འཇིག་ལྟར་གྲོལ།  །ངག་གྲོལ་ངག་གསོ་མི་ཤིགས་རྡོ་རྗེ་དངོས།  །ཕྱག་ན་རྡོ་རྗེ་ཇི་བཞིན་འདི་ཉིད་དོ།  །འདི་དང་ལྡན་ལ་གཞན་གྱིས་ངག་མནན་སོགས་
བྱས་ན་ཕྱག་ཆ་རང་ལ་འཁོར་བའི་ཕྱིར།  །ཀུན་ལ་གསང་ནས་རང་ཉིད་ཉམས་སུ་བླངས།  །བདག་འདྲ་བལ་པོ་བ་སུ་དྷ་ར་ཡིས།  །རང་བཟོ་མ་ཡིན་དཔང་རྒྱ་ནག་པོ་ཡི།  །རྒྱུད་ལ་བརྟེན་ནས་རང་ཉམས་དང་དུ་བླངས།  །སྐྱེ་བ་
སྔ་མའི་སྤུན་ཟླ་ཡིན་པའི་ཕྱིར།  །གནུབས་ཀྱི་བནྡེ་སངས་རྒྱས་ཡེ་ཤེས་ལ།  །གདམས་སོ་གཏད་དོ་མ་གཡེལ་ཐུབ་པར་ཟུངས །  །འཆལ་ན་དྲེགས་པའི་བཀའ་ཆད་འབེབ་པར་ངེས།  །ས་མ་ཡ།   ཞེས་གསུངས་པ་ལྟར་ངེས་པར་བྱ་ཞིང་།   

ནུབ་མོ་གཉིད་དུ་འགྲོ་ཁར་མགྲིན་པར་ཉི་གདན་ལ་ཨཱཿདམར་པོའི་མཐར་ལྷ་གང་བྱེད་ཀྱི་གསང་སྔགས་ཀྱིས་བསྐོར་བ་ལ་སེམས་གཏད་དེ་སྣང་སྲིད་ཐམས་ཅད་གཞོམ་མེད་སྔགས་ཀྱི་སྒྲ་གདངས་སུ་མོས་
པས་གཉིད་དུ་སོང་ན་མཚན་གང་བཟླས་པར་འགྲོ་སྟེ་མ་བཟླས་པར་ནུས་པ་འབྱུང་བའི་མན་ངག་ཁྱད་པར་ཅན་འདི་ནི་གུ་རུ་བི་མ་ལས་གསུངས་སོ།  །དེས་ན་འདི་རྣམས་ལྷ་གང་སྒྲུབ་ཀྱང་མན་ངག་ཟབ་མོ་གསང་བའི་རྒྱ་ཅན་ཡིན་པས་
ཉམས་སུ་བླང་བར་བྱའོ།  །སྲོད་ཐུན་སོགས་སྐབས་སུ་ཐུགས་དམ་བསྐུལ་བ་ནི་མཆོད་བསྟོད་གསལ་སྒྲོན་གྱི་རྒྱན་ལྷ་བསྐུལ་བ་ཡན་ཆད་ཀྱིས་བྱའོ།  །དེ་ལ་ཛ྄བ་བཟླ་བའི་ཚེ་ཞག་གི་གྲངས་སམ་སྔགས་རང་གི་གྲངས་དུམ་ལྔ་བཅད་
དེ་བསྙེན་དམིགས་སོགས་བྱེད་ཚུལ་བསྙེན་ཡིག་ལྟར་ལ།  དམིགས་པ་སྔ་མ་སྔ་མ་སོང་ཟིན་རྣམས་ཅུང་ཟད་བསྒོམས་ནས་སྐབས་ཀྱི་དམིགས་པ་ལ་བཟླས་པའི་དངོས་གཞིར་འཛིན།   སྔགས་ཀྱང་དེ་དང་འདྲ་བར་ཨཱ་ཀྲོ་སོགས་
སྔ་མ་བསྙེན་ཚད་སོང་ཟིན་རྣམས་ཅུང་ཟད་རེ་བཟླས་ནས་སྐབས་ཀྱི་བཟླ་བྱ་ལ་གྲངས་གསོག   །ཐུན་མཐར་སྔགས་རྗེས་མ་ཡོད་ནའང་ཅུང་ཟད་བཟླ་བར་བྱའོ།  །དེ་ཡང་ཨྱཻ་རིང་གི་སྔགས་འདིར།   མགོ་འདྲེན་པ་ནི་ཨེ་
གསུམ་སྟེ་ཨེ་ཡིག་འདི་འཁོར་འདས་ཀུན་གྱི་སྤྱི་སྲོག་ཡིན་ལ་ཁྱད་པར་དུ་དྲག་པོའི་མགོ་འདྲེན་ཡིན་པར།   འཁྲུལ་འཁོར་རྒྱས་སྡེབས་ཀྱི་རྒྱུད་ལས།  ཨེ་ནི་དྲག་པོའི་ཡི་གེ་སྟེ།  །སུམ་བརྩེགས་དྲངས་ན་རབ་ཏུ་དྲག  ། 

 ཅེས་གསུངས་པ་ལྟར་ལ།   ཡ་བཏགས་པ་ནི་གཤིན་རྗེའི་སྲོག་ཡིག་གཞོམ་དུ་མེད་པའི་གདངས་དང་བཅས་པའི་དོན་ཏེ་ལེགས་སྦྱར་གྱི་ཚུལ་སོགས་ཕལ་ལ་ལྟོས་པ་མེད་པར་ཐུན་མིན་གསང་བའི་ཡི་གེའི་བརྡའོ།  །དེས་
ན་འདི་ཀློག་ཚུལ་ཡང་།  ཨེ་ཞེས་བཀླག་པའི་ཤུགས་ལ་ལྕེ་རྩེ་བཀུག་ཙམ་གྱི་རྣམ་པས་ཡ་སྒྲ་ཁོང་ནས་རང་ཐོན་ཙམ་ལས།   ཨེ་ཡ་དང་།   ཨ་ཡེ་ལྟ་བུར་འདོན་པར་མི་བྱའོ།  །ཨེ་རིང་ལ་ཨོཾ་ཨཱཿཧཱུྃ་ཡོད་པ་དང་མེད་
པ་གཉིས་སུ་སྣང་ལ་ཡོད་པ་ལྕགས་སྡིག་དང་།   མེད་པ་ལྕགས་འདྲའི་ལུགས་སུ་བཞེད་པ་ཡོད་ཀྱང་སྡེབས་སྦྱར་ཚུལ་ཙམ་ཡིན་པར་དོན་དུ་གནས།   རྩ་བའི་ཨེ་ཐུང་ནི་ཕལ་ཆེར་འབྲུ་གསུམ་བཏགས་པ་ཅན་
གཞུང་ན་སྣང་ལ་ཨེ་རིང་ལ་མ་བཏགས་ན་ཆད་སྐྱོན་མེད་ཀྱང་མན་ངག་གི་འབྱིན་འཇུག་ཡིན་པས།   ཐོག་མར་བསྙེན་པའི་དུས་སུ་བཏགས་ན་ལེགས་ཤིང་གཞན་དུ་བཏགས་མི་དགོས་སོ།  །དེ་ལྟར་ཡང་དམར་
ཁྲིད་སྒྲོན་མ་ལས།   དང་པོ་བསྲུང་བའི་དུས་ཉིད་དུ།  །སྐུ་གསུང་ཐུགས་ཀྱི་ཡིག་འབྲུ་གསུམ།  །མན་ངག་སྔགས་སུ་བསྡེབས་ལ་བཟླ།  །ཞེས་གསུངས་སོ།  །ཧྲཱིཿཥྚི་ཞེས་པ་འདི།   ཧྲིས་དཀྲིའམ།   ཧྲཱིཿདཀྲི་ཞེས་
བཀླག་སྟེ།   ཧྲཱིཿརྣམ་བཅད་ཅན་ཡིན་ལ།   ཥ་ལ་ཊ་བཏགས་པ་ནི་ཥ་ཡི་གདངས་ཆུང་ལ་ཊ་སྒྲ་ཤུགས་ཆེ་བ་དབྱངས་གཅིག་གི་འདོན་ཐང་གིས་བཅིང་དགོས་པས་བོད་སྐད་དུ་དཀྲི་ཞེས་བརྗོད་པ་དང་ཕྱོགས་འདྲ་བའི་ཕྱིར་རོ།  །

གཞན་ཡང་ཨེ་རིང་འདིའི་བཀླག་ཚུལ་སྔོན་གྱི་ཞལ་རྒྱུན་མ་ཉམས་པར་སྙན་དུ་བརྒྱུད་པ་བདག་གི་བླ་མ་རིན་པོ་ཆེ་ལས་ཐོས་པ་ནི་འདི་ལྟར།   བྱ་ཙ་ཡེ།   ཞེས་པ་ལ་བེ་ཙ་ཡེ་ཞེས་མི་བཀླག་པར་བ་ལ་ཡ་
སྟ་བཏགས་པ་འདབ་ཆགས་ཀྱི་མིང་སྒྲར་བོད་ཀྱིས་འབོད་པ་ལྟར་བཀླག དེ་བཞིན་བྱི་ཏྲི་ཏ་ཡང་ངོ་།  །འདི་ནི་པ་དབྱངས་མེད་དང་ཡ་སྲོག་ལྡན་ཡིན་པས་ལེགས་སྦྱར་གྱི་བཀླག་ལུགས་ཤིན་ཏུ་སྐྱོན་མེད་དང་ཡང་མཐུན་
ནོ།  །ཡམརཀཥ་ཞེས་ཕྲལ་ཏེ་བཀླག་གི།   རཀྵ་ཞེས་ཀ་ལ་ཥ་བཏགས་པ་དཀྱ་སྒྲ་ལྟ་བུར་བཀླག་པར་མི་བྱ་གསུངས་སོ།  །ཨེ་ཀ་ཛཱ་ཊི་དང་ཙཱ་ཏི་ལྟ་བུ་ཁྱད་མེད་དེ།   ཕྱི་མ་ཟུར་ཆག་པའམ་སྒྲ་ཉམས་པ་ལྟ་བུ་མི
ན་པར་སྐབས་འགར་གསང་བའི་བརྡར་ཆེད་དུ་བསྒྱུར་ཞིང་བྱིན་གྱིས་བརླབས་པ་དགོས་པ་དང་དོན་ཁྱད་པར་པ་ཡོད་པ་ཡིན་པ་འགའ་མཆིས་པ་ནི་གཏེར་མ་རྣམས་སུ་འབྱུང་སྟེ།   ཀྲོ་དྷ་ལ་ཀྲོ་ཏ་དང་སིདྡྷི་ལ་སི་ཏི་དང་།   ཌཱ་ཀི་ལ་དྷཱ་ཀི་
སོགས་སུ་ཆེད་དུ་འབོད་པར་མཛད་པ་ལྟ་བུའོ།  །མན་ངག་གི་འབྱིན་འཇུག་དང་སྒྲ་ཡི་འདོན་ཐང་བསྒྱུར་བ་ནི་རྣལ་འབྱོར་དམ་པའི་ཡུལ་ཏེ་བསམ་གྱིས་མི་ཁྱབ་ལ་དེ་དག་གི་ནུས་པའི་ཁྱད་པར་ཀྱང་སོ་སོར་འབྱུང་སྟེ་
ཕལ་པས་ཤེས་མི་ནུས་པས་རིག་འཛིན་རྣམས་ཀྱི་མན་ངག་ལ་བརྟེན་པར་བྱ་བ་ནི་སྤྱིར་གཅེས་སོ།  །སྔགས་བཟླས་པའི་ཚེ་རྟགས་ཀྱི་ཁྱད་པར་ཡང་དངོས་ཉམས་རྨི་ལམ་དུ་འབྱུང་ལ།   དེ་ཡང་ཐོག་མར་འཇམ་རྩུབ་

སྣ་ཚོགས་སུ་འབྱུང་སྟེ།   རྩུབ་པ་ལྟར་སྣང་ཡང་རྟགས་བཟང་བ་ནི་ལུས་ཀྱི་ནད་གདོན་སོགས་བསླང་བས་ལུས་ན་བ་དང་འཕྲིག་པ་སོགས་དང་སེམས་འཇིགས་ཟིལ་དང་ཁྲོ་བ་སོགས་འབྱུང་བ་དང་།   དྲག་
སྔགས་ཀྱི་དབལ་ཚ་བས་ཁ་ལྕེ་ཚ་ལ་འབྲུམ་ཕྲན་གྱིས་གང་བ་སོགས་འབྱུང་།   སླད་ནས་རིམ་པས་ལུས་ཡང་ཞིང་ནད་མེད་ལ་བདེ་བ་དང་ངག་གསལ་ཞིང་བརྗོད་པ་བདེ་བ།   ཡིད་ཏིང་འཛིན་བརྟན་ཞིང་བདེ་
གསལ་མི་རྟོག་གི་ཉམས་དང་།   དཔའ་ལ་ངར་བ་སོགས་དང་།   འཇའ་འོད་དུ་སྒྲ་དང་ཆོ་འཕྲུལ་སོགས་དངོས་སུ་མཐོང་བའམ་ཉམས་ལ་གསལ་བ།   རྨི་ལམ་དུ་དྲེགས་པ་འདུ་ཞིང་ལས་ལ་ཉེ་བའི་རྟགས་སོགས་
མང་པོ་འབྱུང་སྟེ་རྒྱས་པར་གཞན་དུ་ཤེས་པར་བྱའོ།  །དེ་ཡང་བསྙེན་སྒྲུབ་ཀྱི་དུས་དང་ནང་གི་དྲོད་ཚད་ངེས་པ་དང་མཐུན་པར་ཕྱི་རྟགས་བཟང་ན་འཁྲུལ་བ་མེད་ལ་གཞན་དུ་ན་ལྟར་སྣང་གི་རྟགས་མངོན་རློམས་ཀྱི་རྒྱུ་བྱེད་པ་ཕལ་
ལ་སྙིང་པོ་ཅི་ཡང་མེད་དེ་བར་ཆད་ཀྱི་ལྟས་སུའང་སྲིད་པས་བཟང་རྟགས་ངན་རྟགས་གང་ལའང་ཞེན་འཛིན་རེ་དོགས་མེད་པར་བྱའོ།  །ཁ་སྐོང་གི་སྦྱིན་སྲེག་ནི་སྔགས་ཚན་སོ་སོའི་རྫོགས་མཚམས་སུ་སྒྲུབ་པར་འདོད་ན་རྡོ་ལེབ་
སོགས་ཀྱི་སྟེང་དུ་ས་བཟང་པོ་ལས་བརྩིགས་ཐབས་ཕན་ཚུན་དུ་ཁྱེར་རུང་བ་ཞིག་ཐབ་ཁུང་དང་མུ་རན་ཁ་ཁྱེར་བཅས་པ་ཚད་ལྡན་བྱས་ལ་རྫས་ཚོགས་པར་བསགས་ནས་སོ་སོའི་མཐར་སྒྲུབ་ཁང་དེའི་བར་ཁྱམས་སོགས་གང་

བདེར་སྔགས་སོ་སོའི་ཁ་སྐོང་གི་སྦྱིན་སྲེག་བྱས་ན་མཆོག་གོ། དེ་ལྟར་མ་གྲུབ་ན་ཐམས་ཅད་རྫོགས་ཚེ་ནམ་བདེར་སྐུ་སྔགས་སམ་ཨཱ་ཀྲོ་ལྟ་བུས་ཁ་སྐོང་བྱས་ཀྱང་རུང་ཞེས་བླ་མ་དག་བཞེད་དོ།  །
ཐུན་མཐར་དངོས་གྲུབ་ལེན་པ་ནི།  །ཧཱུྃ ལྷུན་གྲུབ་རང་བཞིན་གནས་པའི་ཕོ་བྲང་ནས།  །ཡེ་ཤེས་རྒྱ་མཚོ་ལྷུན་གྱིས་གྲུབ་པ་ཡི།  །འཇམ་དཔལ་ཁྲོས་པ་གཤིན་རྗེ་གཤེད་ཀྱི་ལྷ།  །མ་ལུས་མཉམ་པའི་རྒྱལ་པོ་དགོངས་སུ་
གསོལ།  །འཇམ་དཔལ་སྐུ་གསུང་ཐུགས་ཡོན་བྱིན་རླབས་དང་།  །ཁྱད་པར་བརྟུལ་ཞུགས་དྲག་པོ་སྟོབས་ཀྱི་རྩལ།  །མངོན་སྤྱོད་གྲུབ་པའི་དངོས་གྲུབ་མ་ལུས་པ།  །དུས་འདིར་རྣལ་འབྱོར་བདག་ལ་སྩལ་དུ་གསོལ།  །
ཨེ་ཀེ་ཧེ་དུན་ཡ་མ་སྙིང་ཁྲག་ར་མ་ཙ་ཡ༔ ཀཱ་ཡ་ཝ་ཀ་ཙིཏྟ་སརྦ་སིདྡྷ་སིདྡྷི་ཧཱུྃ་ཛཿཞེས་སོ།  །བར་ཆད་ཀྱི་ལྟས་ཆེ་ན་སྲོད་ཐུན་སྐབས་སུ་སྲུང་འཁོར་བསྒོམ་པར་བྱ་བ་ལ།   དང་པོ་གཙུག་ཏོར་འཁོར་ལོས་བསྒྱུར་བའི་སྲུང་
འཁོར་ནི།   བྷྲཱུྃ་ལས་སྲུང་བའི་འཁོར་ལོ་སེར་པོ་རྩིབས་བཅུ་པ་ཉི་གདན་དང་བཅས་པའི་སྟེང་དུ་རྩིབས་བཅུ་ལ་ཧཱུྃ་བཅུ་ལས་ཁྲོ་བོ་བཅུ་མཐིང་ནག་ཞལ་གཅིག་ཕྱག་གཉིས་བེ་ཅོན་དང་ཞགས་པ་བསྣམས་པ།   འཁོར་ལོའི་ལྟེ་བའི་
དབུས་སུ་རང་ཉིད་ཟིལ་གནོན་དུ་གསལ་བའི་ཐུགས་ཀར་གཙུག་ཏོར་འཁོར་ལོས་སྒྱུར་བ་ཞི་བའི་ཉམས་ཅན་ཕྱག་གཉིས་ན་འཁོར་ལོ་དང་པདྨ་བསྣམས་ཤིང་དུར་ཁྲོད་ཀྱི་ཆས་ཀྱིས་བརྒྱན་པ་གསལ་ཞིང་།  གདན་གྱི་འཁོར་ལོ་དེ་

གང་ལའང་མ་རེག་པར་འཁོར་བའི་རྩིབས་ཀྱི་བར་དུ་ནད་གདོན་སྡིག་སྒྲིབ་དགྲ་བགེགས་རྫས་སྔགས་ཏིང་འཛིན་གྱི་ངན་སྦྱོར་སོགས་བར་དུ་གཅོད་པ་ཐམས་ཅད་མྱལ་མྱལ་གཅོད་པར་བསམས་ལ།   ཨོཾ་ཨཱཿཨུཥྞཱི་ཥ་བཛྲ་ཙཀྲ་ཝ་ཏི་
སརྦ་ལོ་ཀི་ཀ་ལོ་ཀོཏྟ་ར་ཡནྟྲ་མནྟྲ་ཏནྟྲ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་ཀུ་རུ་ཀུ་རུ་མུ་རུ་མུ་རུ་ཨཱ་བ་ཤ་ཡ་ཨཱ་བེ་ཤ་ཡ་ཨ་ཨཱཿ གནོད་བྱེད་ཨ་མུ་ཀ་མཱ་ར་ཡ་མཱ་ར་ཡ༔ ཧྲཱིཿཧྲཱིཿཧྲཱིཿ ཛཿཛཿཛཿ ཟློག་ཟློག་ཟློག༔ ཕཊ་ཕཊ་
ཕཊཿ ཀོར་རྦད་རྨུགས་ནན་ཆུམ་རིལ་གནོད་བྱེད་མཱ་ར་ཡ་རྦད༔ ཅེས་བཟླ།   འདི་ནི་གཞུང་གི་ཨུཥྞཱི་ཥའི་ཕྱིར་བཟློག་གྲི་ཐོགས་ཤན་པ་ཁ་བསྒྱུར་ཞེས་ཤིན་ཏུ་ཟབ་པ་དེ་ཡིན་ལ་རྦོད་གཏོང་གི་ལྟས་བྱུང་ན་ཕྱིར་ཟློག་འདི་
ལྷག་པར་ཟབ་པས་དོན་གྱི་སྲུང་བའང་ཡིན།   སྤྲོ་ན་ཁྲོ་བཅུའི་སྔགས་ཀྱང་བཟླ།   ཡང་ན་བྱང་པའི་ལས་བྱང་གི་གཞུང་ན་ཡོད་པའི་གཙུག་ཏོར་འཁོར་བསྒྱུར་སྲུང་འཁོར་སྔགས་དང་བཅས་པ་ལྟར་བྱས་ཀྱང་ཆོག་གོ   །  
གཉིས་པ་སྲུང་འཁོར་དྲུག་གི་དམིགས་པ་ནི།   དང་པོ་རང་ཟིལ་གནོན་དུ་གསལ་བའི་སྟེང་དུ་བླ་མ།   གཡས་སུ་ཕ་སོགས་ཉེ་འབྲེལ་ཕོ་རིགས།   གཡོན་དུ་མ་སོགས་མོ་རིགས།   རྒྱབ་ཏུ་འཁོར་གཡོག མདུན་དུ་གང་གཅེས།   
འོག་ཏུ་ཞིང་ཁང་ནོར་རྫས་རྣམས་དངོས་སུ་གསལ།   བདག་གི་སྐུ་ལས་འོད་ཟེར་འཁོར་ལོ་རལ་གྲི་རྡོ་རྗེ་བེ་ཅོན་གཏུན་ཤིང་ལ་སོགས་བསམ་གྱིས་མི་ཁྱབ་པ་འཕྲོས།   རང་དང་བསྲུང་བྱའི་བར་ཆད་གདོན་བགེགས་ཐམས་ཅད་བསྐྲད་ཚུར་

འདུས་པས་གཞལ་ཡས་ཁང་གི་ཕྱི་རོལ་དུ་ཕྱག་མཚན་དེ་དག་གིས་སྟེང་འོག་ཕྱོགས་མཚམས་ཐམས་ཅད་བར་མེད་པར་གཏམས་པའི་གུར་ཁང་སྒོང་ཤུན་ལྟ་བུ་བསྐལ་པའི་ང་ཡང་མི་ཐར་བར་གྱུར།   ཡང་རྡོ་
རྗེ་རྩེ་ལྔ་རྩེ་གཅིག་སོགས་ཕར་འཕྲོས་པས་བར་ཆད་བསྐྲད།   ཚུར་འདུས་པས་ཕྱག་མཚན་གྱི་གུར་ཁང་གི་ཕྱི་ལ་རྡོ་རྗེའི་ས་གཞི་ར་བ་དྲྭ་བ་གུར་བླ་རེ་གོ་གསེང་མེད་པར་གྱུར།   དེ་བཞིན་དུ་འཁོར་ལོ་རྩིབས་བཞི་ནས་སྟོང་གི་
བར་སྣ་ཚོགས་འཕྲོས་འདུས་རྡོ་རྗེའི་གུར་གྱི་ཕྱི་རོལ་འཁོར་ལོའི་གུར་ཁང་།  དེའི་ཕྱི་རོལ་མཚོན་ཆ་སྣ་ཚོགས་བསམ་གྱིས་མི་ཁྱབ་པ་འཕྲོ་འདུས་མཚོན་ཆའི་གུར་ཁང་།   དེའི་ཕྱི་རོལ་མེ་དཔུང་མཐའ་ཡས་པ་འཕྲོ་འདུས་མེ་
དཔུང་གི་གུར་ཁང་རབ་ཏུ་འབར་བས་མཚམས་བཅད་དེ་ཅིས་ཀྱང་མི་ཕྱེད་པར་དམིགས་པར་བྱའོ།  །གཉིས་པ་ནི་སེམས་ཅན་ཐམས་ཅད་དང་ཁྱད་པར་གནོད་བྱེད་ལ་དམིགས་པ་མེད་པའི་སྙིང་རྗེ་ཆེན་པོ་བསྒོམ་པའོ།  །གསུམ་
པ་རང་གི་དཔྲལ་བའི་ཨཱོཾ་ཇེ་ཆེར་སོང་བ་ལུས་ཀྱི་ཕྱི་ནས་གུར་ལྟ་བུར་གྱུར།  མགྲིན་པའི་ཨཱཿཡང་དེ་བཞིན་ཇེ་ཆེར་སོང་ནས་ཨཱོཾ་གྱི་ནང་དུ་གུར་ལྟ་བུར་གྱུར།   ཐུགས་ཀའི་ཧཱུྃ་གིས་མགྲིན་པ་ནས་ལྟེ་བའི་བར་ཁྱབ་པར་བསྒོམ་མོ།  །
བཞི་པ་ཧཱུྃ་དེའི་ནང་དུ་རང་ཉིད་སྤྱན་རས་གཟིགས་གང་ཡང་རུང་བ་བསྒོམ།  དེའི་ཐུགས་ཀར་འཇམ་དབྱངས་དེའི་ཐུགས་ཀར་ཕྱག་རྡོར་དེའི་ཐུགས་ཀར་རང་སེམས་ཕྱག་རྒྱ་ཟིལ་གནོན་དུ་བསྒོམ་མོ།  །ལྔ་པ་རང་གི་ལུས་འདི་

སྤྱི་བོ་སྣ་ཚོགས་རྡོ་རྗེ།   རྐང་མཐིལ་རྡོ་རྗེའི་ས་གཞི།   རྩིབས་མ་རྡོ་རྗེའི་ར་བ།  ལྤགས་པ་རྡོ་རྗེའི་གུར་དང་བླ་བྲེ།   བ་སྤུ་མདའི་དྲ་བ།   སོ་དང་སེན་མོ་མེ་རི་འབར་བའི་རང་བཞིན་དུ་བསྒོམ་མོ།  །དྲུག་པ་གནོད་བྱ་གནོད་བྱེད་ཐམས་
ཅད་མི་དམིགས་པ་འོད་གསལ་རྫོགས་པ་ཆེན་པོའི་ཀློང་དུ་མཉམ་པར་འཇོག་པ་སྟེ་དེ་ནི་སྲུང་བ་ཀུན་གྱི་རྒྱལ་པོར་གྱུར་པའོ།  །ཨེ་རིང་དྲག་པོར་བཟླ་བའི་སྐབས་སུ་གཟིར་སྤྱང་བཏགས་ནས་བཟླ་སྟེ།   དེ་ཡང་སྟོང་སྲོག་ཅེས་
གནོད་བྱེད་ཐམས་ཅད་ལ་སྤྱིར་བཏང་དུ་སྦྱར་ཆོག་པ་ཨ་མུ་ཀ་ཞེས་པ།   བོད་སྐད་དུ་ཆེ་གེ་མོའམ་འདི་ག་ཞེས་པ་ལྟ་བུ་གང་ལ་དམིགས་པ་དེའི་བཏགས་སྲོག་ཡིན་པས་སྤྱི་ཁྱབ་ཏུ་དེ་ཁོ་ནས་འཐུས་ཏེ།   ཇི་སྐད་དུ།   སྟོང་
སྲོག་གཅིག་ཏུ་མ་བསྡུས་ན།  །ཡུངས་ཀར་སྤང་ལ་གཏོར་བ་འདྲ།  །ཞེས་དང་།   སྤྱི་དང་སྒོས་ཞེས་རང་སྣང་ཡིན།  །ཞེས་གསུངས་པ་ལྟར་གནོད་བྱེད་ཐམས་ཅད་གཅིག་ཏུ་སྤོམས་ནས་དེ་ལ་དམིགས་ཏེ་ཨ་མུ་ཀ་ཞེས་
བརྗོད་པར་བྱའོ།  །སྤྲོས་བཅས་རྫས་ཀྱི་སྐབས་སུ་མཆོད་རྟེན་བཅས་ཆོག་དང་མཆོག་ཕག་གི་འཁོར་ལོ་དང་མུན་དམག་བསྡུ་བའི་འཁོར་ལོ་སོགས་ནི་ལྕགས་འདྲ་སྡིག་གི་གཞུང་དང་དཔེའུ་རིས་དང་ཕྱག་ལེན་ལས་ཤེས་
དགོས་ལ་འདིར་སྟོང་སྲོག་སྤྱང་མོ་དྲུག་གི་འཁོར་ལོ་ཞེས་པ་ནི།   འཁོར་ལོ་གསང་བའི་པྲ་ཁྲིད་ལས།   ལྔ་བརྒྱ་དུས་ཀྱི་གང་ཟག་སྐལ་པ་ཅན།  །སྲིད་པའི་འཁོར་ལོ་བཅས་པས་འགྲུབ་པ་ནི།  །སྟེང་འོག་འཁོར་ལོ་

གཉིས་པོ་བསྐོར་མི་དགོས།  །སྲིད་པ་རུས་སྦལ་ལྟོ་ན་དྭངས་སྙིགས་འཁོར་ལོ་གནས།   ཞེས་སོགས་གསུངས་པ་དེ་ཡིན་ཏེ།   རུས་སྦལ་གྱི་ལྟོ་བར་མུ་ཁྱུད་གསུམ་བསྐོར་བའི་ལྟེ་བ་ལ་གྲུ་གསུམ་བྱས་པའི་
ནང་དུ་ལིང་ག་བྲི།   དེའི་ཟླ་གམ་གསུམ་ལ་ཕ་རོལ་གྱི་ལྷ་སྲུང་གི་མིང་དང་རང་གཤེད་དབབ་པའི་སྤུ་གྲི་འབྲི།   ནང་གི་མུ་ཁྱུད་དང་པོ་ལ་འཁོར་ལོ་རྩིབས་བརྒྱད་བྲི།   ཕྱིའི་མུ་ཁྱུད་གཉིས་པོ་ཆ་མཉམ་པར་ཉེར་བརྒྱད་ཉེར་བརྒྱད་དུ་བཅད་
པས་རེའུ་མིག་ང་དྲུག་པར་བྱས་ལ།   རུས་སྦལ་གྱི་མགོ་ཡི་ཐད་ནས་བརྩམ།   ཨྱེ་ཨྱེ་ཨྱེ།  ༡ཨཱ་ཀྲོ་ཏ་ཀ ༢ཡ་མཱནྟ་༣ཀ་སོགས་ཨེ་རིང་ཡིག་མགོ་ཕྱིར་བསྟན་གཡས་སྐོར་གྱིས་འདྲི་ལ་སྤྱང་དྲུག་གང་བྱེད་ཀྱི་ཤམ་སྦྱར་ཏེ་ནང་
གི་རྩིབས་བརྒྱད་ལ་ཁཾ་ཤག་རོ་མྱགས་མུག་ཏི་རྦད་ཡཿ ཞེས་པའི་འབྲུ་བརྒྱད་པོ་རེ་རེ་བྲིས་པའི་བར་ཆད་ལྷག་མེད་པར་ཕྲེང་གཅིག་གིས་འཁོར་བ་འབྲི།   ཕྱི་ནང་གི་མུ་ཁྱུད་ལ་ཡིག་འབྲུ་གཉིས་སོགས་དང་ལྔ་ལྟ་བུ་བཅད་མཚམས་
ལ་དཔགས་ཏེ་གང་འོས་སུ་བྲི།   ཞིབ་པར་དཔེའུ་རིས་ལས་རྟོགས་པར་བྱའོ།  །གྲུ་གསུམ་ནང་གི་ལིང་ག་ནི།   ལས་ཀྱི་བཙད་པོ་དང་སློབ་བུ་དམ་ལོག་སོགས་དྲུག་པོ་གང་ལ་བྱེད་པའི་དམིགས་བསལ་གྱི་མི་འདྲ་བ་ཡོད་པ་དཔེའུ་
རིས་ན་གསལ་མོད།   སྐབས་འདིར་དགྲ་བགེགས་ཀྱི་ལིང་ག་སྤྱི་ཁྱབ་པ་གནས་ཡིག་ལྡན་པ་ཙམ་བྱ།   འཁོར་ལོའི་ཨེ་རིང་གི་ཤམ་བུ་ཡང་གཟིར་སྤྱང་བྲི།   ཟླ་གམ་གསུམ་ལ་གནོད་བྱེད་ཨ་མུ་ཀ་ལྷ་སྲུང་དང་བཅས་པའི་ནུས་པ་

ཟློག་ཅིག   །དེ་བཞིན་དུ་སྔ་མའི་མཐར་ནུས་པ་ཤིག་ཅིག   །ནུས་པ་ཆོམས་ཤིག་ཅེས་བསྒྱུར་བའི་དམོད་ཚིག་ཚན་གསུམ་པོ་ཚར་གཅིག་བྲིས་པས་འཐུས་སོ།  །བྲིས་ཚར་ནས་འབྱུང་ལྔས་ལིང་ཁྲུས་བྱ།   དྲག་སྔགས་
ལ་དུག་ཁྲག་བྱུགས་ལིང་ག་ལའང་དུག་ཁྲག་དང་།   དགྲའི་ཟག་རྫས་སོགས་ཡོད་ནའང་བྱུག་གོ། གསོད་དམིགས་བྱེད་པའི་སྐབས་སུ་གཟས་པོའི་སྙིང་གི་རྩ་འདབ་བརྒྱད་ལ་གསུང་གི་དྲག་སྔགས་ཨེ་མྱགས་འབྲུ་
བརྒྱད་པོ་མདུན་དུ་གཉིས།  གཡས་སུ་གཉིས་སོགས་གཡས་སྐོར་དུ་གནས་པ་དེ་ཉིད་མེར་འབར་ཞིང་ཆུར་ཁོལ་བར་དམིགས་པ་སྟེ།   དེ་ཡང་རླུང་སེམས་ཀྱི་དབང་གིས་ལུས་གྲུབ་ཕན་ཆད་བྱ་བྱེད་སྣ་ཚོགས་པའི་རྟེན་དུ་
རྩ་གནས་ཡི་གེའི་འཁོར་ལོ་རང་ཆས་སུ་གྲུབ་པ་རྐྱེན་གྱིས་ཕན་གནོད་སྣ་ཚོགས་སུ་འགྱུར་བས་ན་དགྲ་བགེགས་དམ་ཉམས་དེའི་སྲོག་གི་རང་གནད་རང་གཤེད་དུ་འབེབ་པ་དམ་ཆུ་བླུད་པའི་ཡེ་ཤེས་སེམས་དཔའ་དེ་རྡོ་རྗེ་
གནོད་སྦྱིན་དུ་གྱུར་པ་བཞིན་ནོ།  །དེས་ན་མན་ངག་སྡིག་པའི་ཆོས་བཞིར་གྲགས་པའི་ནང་ཚན་ཚེ་བདག་འདི་ནི་ནང་རྒྱས་ལ་ཟབ་པ་སྡིག་པ་ནག་པོ་སྙིང་ལ་རུ་འཛིང་བའི་མན་ངག་ཅེས་བྱ་བ་ཡིན་ནོ།  །ཐུན་མཐར་ཁོའི་
སྲོག་དང་རྣམ་ཤེས་འཁྲུལ་འཁོར་གྱི་རུས་སྦལ་རྔམ་པའི་ཐུགས་ཀར་བསྡུས་ལ་ཟན་གྱི་ཉ་བོ་བསྒྲལ།   ཁྲག་སྐྱེམས་དང་བཅས་ཏེ་ཤ་ཁྲག་དངོས་ཐུན་གཏོར་དུ་འབུལ་བར་བྱའོ།  །བསད་པའི་དྲག་སྔགས་བསྙེན་ཡིག་ན་བཀོད་

པ་དེ་ཁོ་ནས་འཐུས་ཀྱང་སྤྲོས་བཅས་སུ་ཕྱེད་ན་ཉིན་མཚན་གྱི་ཐུན་སྔགས་ཀྱང་སོ་སོའི་དུས་སུ་བཟླས་ཏེ་བྲབ་བོ།  །དེ་ལ་ཉིན་མཚན་སོ་སོའི་ཐུན་སྔགས་གནམ་ལྕགས་སོ་བརྡར་དང་མཚོན་ཆ་ལས་
འཁོར་སོགས་སྐབས་དུ་མར་མི་འདྲ་བ་འགའ་ཡོད་ཀྱང་འདིར་སྒྲོན་མ་པྲ་ཁྲིད་ལས་གསུངས་པ་དེ་བྱ་སྟེ།   ཉིན་མོ་ཨེ་མྱགས་འབྲུ་བརྒྱད་ཀྱི་ཤམ་དུ།   དགྲ་བོའི་སྲོག་ལ་ནྲྀ་ཧུར་ཐུཾ་ཛཿ རྩ་ཁྲག་སྙིང་ཐུམ་རིལ་རཾ་ཤག་
རྦད།   ཨེ་རཾ་ཡཾ་ཁཾ་ཤ་ཀུ་རུ་མཱ་ར་ཡ་རྦད༔ ཅེས་ཡུངས་ཀར་ལ་བཟླས་ཏེ་བྲབ་ལ།   རུས་སྦལ་ལྟོ་བའི་ཙཀྲ་དེས་སྙིང་ཁྲག་རྔུབ་པར་བསམ།   དེ་བཞིན་མཚན་མོར།   ཨེ་མྱགས་འབྲུ་བརྒྱད་ལ།   དགྲ་བོའི་ཙིཏྟ་
བྲེང་ཤག་ཛཿ སྲོག་ལ་ནྲི་ཧུར་ཐུཾ་རྦདཿ རཾ་ཡཾ་ཁཾ།  ཨེ་ཀ་ཡ་མ་ནྲི་ཤ་ཀུ་རུ་སྲོག་ལ་མཱ་ར་ཡ་རྦད༔ ཉུངས་ནག་ལ་བཟླས་ནས་བྲབ་པོ།   ཐུན་རྫས་ནི་བསྡུ་ན་ཡུངས་ཀར་ནག་ཙམ་མམ།   ཡང་ན་ལྷ་ལྔ་སོགས་རང་གཤེད་འབེབ་པའི་
རྫས།   ཡུངས་ནག ཡུངས་ཀར།   ཟི་ར་ནག་པོ།  ལྕགས་ཕྱེ།   ཟངས་ཕྱེ།   རྡོ་ཕྱེ།   སྐེ་ཚེ།   ཤང་ཚེ།   གུ་གུལ།   ར་ཁྲག  །ཁྱི་ཁྲག  །ཕག་ཁྲག་བཅུ་གཉིས་པོ་འདི་གཙོ་བོ་སྟེ་ཐུན་ཀུན་ལ་འདི་ཁོ་ན་ཟབ།   རྒྱས་
པར་དེ་སྟེང་མི་ཁའི་རྫས་སྦང་མ་ར མ་བུ་ལྟེ་ཕྱེ་སོགས་དང་།   དུག་སྣ་སོགས་ཐུན་རྫས་སུ་གཏོགས་ཚད་བསྡུས་ཀྱང་རུང་སྟེ།   ཐུན་དེ་དག་སྐམ་ཐུན་དང་།  ཁྲག་རློན་ནམ་ཁྲག་སྣ་དུག་ཆུས་གཤེར་བར་བྱས་པའི་རློན་ཐུན་གཉིས་

སུ་བྱས་ལ་བྲབ་པར་བྱ།   ཐུན་ལ་ནུས་པ་འཇུག་ཕྱིར་རལ་གྲིའི་ཕྱག་རྒྱས་པར་བཅད་ལ་རྒྱང་ནས་ཕུས་གདབ།   གུང་གཉིས་དང་ཐོ་རེངས་དང་སྲོད་དེ་བཞི་ལ་གདབ་ལས་བྱ།   བླ་འགུག་སོགས་ལས་གང་བྱེད་ལ་ཕྲིན་ལས་ཀྱི་
སྤྲུལ་པ་མོན་པ་བཞི་བསྐུལ་བ་དང་།   མནན་པ་སོགས་མཐའ་སྡུད་ལ་འཆི་བདག་སོགས་སྤྲུལ་པ་གསུམ་བསྐུལ་བ་གལ་ཆེ་བར་གསུངས་པས་ལས་བཅོལ་གྱི་བ་ལིཾ་ཕུལ་ལ་དྲག་ཏུ་བསྐུལ་བར་བྱའོ།  །བསད་རྟགས་ནི་
དངོས་སུ་ཀོ་སྐམ་དྲུད་པ་ལྟ་བུའི་སྒྲ་དང་ཁྲག་རྗེས།   ལིང་ག་འཚག་པ་འགས་པ་མེ་སྟག་འཕྲོ་བ་སོགས་དང་།   རིག་པ་གསལ་ཞིང་དཔའ་དར་ཆེ་ལ་ཁྲོ་བ།   རྨི་ལམ་དུ་སེམས་ཅན་བསད་པ།   རི་བྲག་ཤིང་སོགས་བཅོམ་པ།   ཤ་
ཁྲག་ཟ་བ་སོགས་རྨིས་པའོ།  །དངོས་གྲུབ་ལེན་པའི་ཚེ།   བམ་ཆེན་བསང་སྦྱང་།   སྟོང་པའི་ངང་ལས་བམ་ཆེན་པོ་ཕུང་ཁམས་སྐྱེ་མཆེད་ཡོངས་སུ་རྫོགས་པའི་ཙིཏྟ་གྲུ་གསུམ་གྱི་དབུས་སུ་རྣམ་ཤེས་ནམ་མཁའ་ཡིད་ཆོས་
དག་པ་ཟིལ་གནོན་ཡབ་ཡུམ་སེམས་བྱུང་དག་པ་རྩ་བའི་ལྷ་གཞན་རྒྱན་གྱི་ལྷ་བརྒྱད་དང་བཅས་པ།   རྩ་བ་ཟླུམ་པོའི་ཚུལ་གྱིས་ཟླ་གམ་དུ་གྱུར་པ་ལ་སྤྲུལ་པ་གསུམ།   སྙིང་གི་རྩ་ལས་བཞིའི་གཞལ་ཡས་སུ་ཕུང་པོ་བཞི་དག་པའི་ཡབ་
ལ་འབྱུང་བ་དག་པའི་ཡུམ་གྱིས་འཁྱུད་པ་ནི།   མདུན་ཡེ་ཤེས་ཀྱི་རྩལ་ཡ་མ་རཱ་ཛཿ གཡས་ཆོས་ཉིད་ཀྱི་རྩལ་མྱོས་བྱེད་འབར་བ།   རྒྱབ་ཡོན་ཏན་གྱི་རྩ་ལ་ཨཱརྱ་དམར་པོ།   གཡོན་རང་རྒྱུད་ཀྱི་རྩལ་རལ་པ་ཚར་དགུ་

བཞི་ཡུམ་དང་བཅས་པ་དེའི་ཕྱི་རོལ་རྣམ་ཤེས་དང་དབང་པོ་བརྒྱད་དང་།   ཡུལ་དུས་བརྒྱད་དག་པ་མོན་བདུད་ཡབ་ཡུམ།   ལྟེ་བར་འཕོ་བ་བཅུ་གཉིས་ཀྱི་རྩལ་ཁམས་བཅུ་གཉིས་དག་པ་འཆི་བདག་
བཅུ་གཉིས།   ལྟོ་བ་ཁྲག་ཁྱམས་ལ་འོབས་སྲུང་བཅུ་དྲུག་དང་ཤ་ཟ་ཀིཾ་ཀང་མ་མོའི་ཚོགས་ལ་སོགས་པ་འཁོར་གྱི་ཚོགས་ཀུན་ནས་གནས་པ།  ཡན་ལག་བཞི་ལ་ལག་པ་གཡས་ཀྱི་ངར་མཐིལ་ལ་དཀར་པོ་སྙིང་འབྱིན།  
གཡོན་གྱི་ངར་མཐིལ་ལ་མགོན་པོ་ནག་པོ།   རྐང་པ་གཡས་ཀྱི་ངར་མཐིལ་ལ་ཡབ་རྗེ་ནག་པོ།   གཡོན་གྱི་ངར་མཐིལ་ལ་སྐུ་མཆོག་དམར་པོ་སྟེ།   མ་དག་པའི་ཕུང་ཁམས་སྐྱེ་མཆེད་ཀྱི་འགྱུར་བ་སྐྱེད་བྱེད་ནང་གི་རྩ་
རླུང་ཐིག་ལེའི་འཕོ་བའི་དབང་གིས་ཕྱི་རོལ་དུ་ལོ་ཟླ་ཞག་དུས་སོགས་ཀྱི་གཤེད་དུ་གྱུར་བ་གཤིན་རྗེའི་ཚོགས་ཐམས་ཅད་འགྱུར་མེད་ཡེ་ཤེས་ཀྱི་དབྱིངས་སུ་དག་པ་དཔལ་གཤིན་རྗེ་གཤེད་ཕྱག་རྒྱ་ཟིལ་གནོན་ཆེན་པོའི་དཀྱིལ་
འཁོར་གྱི་ལྷ་ཚོགས་ཐམས་ཅད་མཉམ་ལ་མ་འདྲེས་ཡོངས་རྫོགས་ཀྱི་ཚུལ་དུ་གསལ་བར་གྱུར།  ཅེས་བརྗོད་ཅིང་བསམས་ལ།   ཨེ།   མི་རྟོག་ངང་ལས་སོགས་ཀྱིས་སྤྱན་འདྲེན་དང་བཞུགས་གསོལ་ཕྱག་མཆོད་བསྟོད་པ་བཅས་
ལས་བྱང་ལྟར་རམ།   བསྡུ་ན་སྔགས་ཙམ་གྱིས་བྱས་ལ།   བདག་མདུན་ལས་འོད་ཟེར་སྤྲོ་བསྡུའི་དམིགས་པ་ནི།   བདག་གི་ཐུགས་ཀའི་འོད་ཀྱིས་མདུན་བསྐྱེད་ཀྱི་ཐུགས་དམ་བསྐུལ་ཞིང་བདག་མདུན་གཉིས་ཀའི་གནས་ལྔར་

སྐུ་གསུང་ཐུགས་ཡོན་ཏན་ཕྲིན་ལས་ལྔའི་ས་བོན་ལས་འོད་གློག་གི་ཞགས་པ་ལྟར་རྣོ་ཞིང་མྱུར་བ་སྤྲོས་པས་འཁོར་འདས་ལམ་གསུམ་གྱི་དཔལ་ཡོན་དྭངས་བཅུད་ཚེ་སྟོབས་རྣམས་འུབ་ཀྱིས་བསྡུས་ནས་དངོས་གྲུབ་ཀྱི་རྫས་ལ་
ཐིམ་པར་བསམས་ལ།   ཨཱ་ཀྲོ་སྐུ་གསུང་ཐུགས་སྔགས་ཨེ་རིང་རྣམས་སོ་སོའི་མཐར།   ཀཱ་ཡ་ཝཱ་ཏྟ་ཨཱ་ཡུཪྫྙཱ་ན་ཚེ་བྷྲཱུྃ་ནྲྀ་ཛཿསྭཱ་ཧཱ༔ ཅེས་ཛ྄བ་དབྱངས་སོགས་སུ་ཇི་རིགས་བཟླས་ཏེ་མཆོད་བསྟོད་བྱའོ།  །བམ་དངོས་སུ་
སྒྲུབ་ནའང་ཆོ་ག་འདིས་བྱའོ།  ༈  །ཚེ་བུམ་བསང་སྦྱང་།   སྟོང་པའི་ངང་ལས་རྡོ་རྗེ་རྒྱ་གྲམ་གྱི་ལྟེ་བར་ཚེ་ཡི་བུམ་པ་གཞལ་ཡས་ཁང་དུ་གསལ་བའི་དབུས་སུ་ཚེ་དཔག་མེད་དམར་པོ་ཕྱག་གཉིས་མཉམ་བཞག་གི་
སྟེང་ན་ཚེ་བུམ་འཛིན་པ་ཡུམ་གོས་དཀར་མོ་པདྨ་ཚེ་བུམ་འཛིན་པ་དང་མཉམ་པར་སྦྱོར་བའི་ཡབ་ཡུམ་གྱི་མཁའ་གསང་དུ་ཚེ་ཡི་དངོས་གྲུབ་ཀྱི་རང་བཞིན་བདུད་རྩི་བྱང་ཆུབ་སེམས་དཀར་ལ་འཚེར་བ་སྣུམ་ལ་འདྲིལ་བ་དང་བཅས་
པ།   ཕྱོགས་བཞིར་ཤར་དུ་དབྱིངས་ཕྱུག་མ་སྔོན་མོ།  །ལྷོར་མཱ་མ་ཀི་སེར་མོ།  །ནུབ་ཏུ་སངས་རྒྱས་སྤྱན་མ་དཀར་མོ།  །བྱང་དུ་སྒྲོལ་མ་ལྗང་གུ་བཞི་པོ་ཕྱག་གཡས་ན་རིམ་བཞིན་འཁོར་ལོ་རིན་ཆེན་རྡོ་རྗེ་རྒྱ་གྲམ་དང་གཡོན་
ཚེ་བུམ་འཛིན་པ།   ཞབས་སེམས་མའི་སྐྱིལ་ཀྲུང་ཅན་གཙོ་འཁོར་ཐམས་ཅད་ཀྱང་དར་དང་རིན་པོ་ཆེས་བརྒྱན་པ་དེ་དག་གི་གནས་གསུམ་འབྲུ་གསུམ་ལས་འོད་འཕྲོས་འོག་མིན་ནས་རང་འདྲའི་ཡེ་ཤེས་པ་བཛྲ་ས་མཱ་ཛཿས་སྤྱན་

དྲངས།   ཛཿཧཱུྃ་བྃ་ཧོཿས་བསྟིམ།   ཨོཾ་ཧཱུྃ་ཏྲཱྃ་ཧྲཱིཿཨཱཿ ཞེས་དབང་བསྐུར།   ཨཱ་ཡུཿདེ་བ་ས་པ་རི་ཝཱ་ར་ཨརྒྷ྄ཾ་སོགས་ཀྱིས་མཆོད།   འཇིག་རྟེན་འདྲེན་པའི་སོགས་ཀྱིས་བསྟོད།   བདག་མདུན་ལས་འོད་
ཟེར་འཕྲོས་པས་འཁོར་འདས་ལམ་གསུམ་གྱི་ཚེ་བཅུད་བསྡུས་ཏེ་བདེ་ཆེན་བྱང་ཆུབ་ཀྱི་སེམས་འཆི་བ་མེད་པའི་དབྱིག་ཏུ་བསྐྱིལ་ནས་དངོས་གྲུབ་ཀྱི་རྫས་ལ་ཐིམ་པར་བསམས་ལ།   ཨོཾ་བཛྲ་ཨཱ་ཡུཿཛྙཱ་ན་ཧཱུྃ་ནྲི་ཛ༔ སརྦ་ཨཱ་ཡུཿཕ་
ལ་སིདྡྷི་ཧཱུྃ༔  ཞེས་བཟླས་མཐར་མཆོད་བསྟོད་བྱ་ཞིང་ཚེ་ཡི་ལྷ་རྣམས་འོད་དུ་ཞུ་ནས་དངོས་གྲུབ་ཀྱི་རྫས་དེ་དག་གི་རྣམ་པར་གྱུར་པར་བསམ་མོ།  །དེ་ལྟར་ལེགས་པར་བསྒྲུབས་ནས་ཐོ་རེངས་ཀྱི་དུས་སུ་མདུན་དཀྱིལ་བཾ་གྱི་ལུས་ལ་བཀོད་
པའི་ལྷ་ལ་མཆོད་བསྟོད་བྱ་ཞིང་།   བདག་གི་ཐུགས་ཀའི་འོད་ཀྱིས་མཁའ་ཁྱབ་ཀྱི་རྒྱལ་བ་སྲས་དང་བཅས་པ་དངོས་གྲུབ་སྩོལ་བའི་ཆེད་དུ་བསྐུལ་བས་ཏིལ་གྱི་གང་བུ་ཁ་ཕྱེ་བ་ལྟར་མདུན་གྱི་ནམ་མཁར་བྱོན་པར་བསམས་ལ་དངོས་
གྲུབ་བསྐུལ་བའི་ཚིག་འདི་བརྗོད་དོ།  །ཧོཿ ནམ་མཁའི་ཁམས་མཉམ་ཟིལ་གནོན་འཇམ་པའི་དབྱངས།  །སྐུ་ཡི་དངོས་གྲུབ་ནམ་མཁའི་དཀྱིལ་ཡངས་བཞིན།  །གསུང་གི་དངོས་གྲུབ་འགག་མེད་བརྗོད་དང་བྲལ།  །ཐུགས་
ཀྱི་དངོས་གྲུབ་མི་རྟོག་མཉམ་པའི་ངང་།  །ཡོན་ཏན་དངོས་གྲུབ་ཡིད་བཞིན་རིན་ཆེན་གཏེར།  །ཕྲིན་ལས་དངོས་གྲུབ་རྣམ་བཞི་ལྷུན་གྱིས་གྲུབ།  །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི།  །དངོས་གྲུབ་རྣམ་གཉིས་དགོས་

འདོད་ཡིད་བཞིན་ནོར།  །ཇི་ལྟར་བསམ་པའི་དངོས་གྲུབ་སྩལ་དུ་གསོལ།  །གནས་སྐབས་ནད་གདོན་བར་ཆད་ལ་སོགས་པ།  །མི་མཐུན་གནོད་པའི་ཕྱོགས་ཀུན་ཞི་བ་དང་།  །ཚེ་དང་བསོད་ནམས་དཔལ་འབྱོར་
ལོངས་སྤྱོད་དབང་།  །མངའ་ཐང་སྙན་གྲགས་དགོས་དགུ་རྒྱས་པ་དང་།  །མོས་བཞིས་ཁམས་གསུམ་སྲིད་གསུམ་ལྷ་མི་ནོར།  །ཡིད་ལ་གང་འདོད་དབང་དུ་འདུ་བ་དང་།  །བསྟན་དང་བླ་མར་དོ་བསྔོ་བདག་ལ་འཚེ།  །
དགྲ་བགེགས་གང་བྱུང་དྲག་པོས་སྒྲོལ་བ་སོགས།  །རྣམ་བཞི་ལས་ཀྱི་དངོས་གྲུབ་སྩལ་དུ་གསོལ།  །མཐར་ཐུག་བདག་དོན་ཕུན་ཚོགས་འཇམ་པའི་དབྱངས།  །ཡེ་ཤེས་སེམས་དཔའི་གོ་འཕང་མྱུར་ཐོབ་ཅིང་།  །
གཞན་དོན་ནམ་མཁའི་མཐའ་མཉམ་སེམས་ཅན་རྣམས།  །གང་ལ་གང་འདུལ་གཟུགས་སྐུས་ཆོས་བསྟན་ནས།  །རྫོགས་པའི་སངས་རྒྱས་ས་ལ་རབ་འགོད་པའི།  །དོན་གཉིས་ཕུན་ཚོགས་དངོས་གྲུབ་དེང་སྩོལ་ཅིག །  
ཧཱུྃ།   ཡི་དམ་རྒྱལ་བ་རྒྱ་མཚོའི་ཚོགས།  །བདག་ཉིད་རིག་འཛིན་སྒྲུབ་པ་པོས།  །འཛ྄བ་བསྙེན་གྲངས་སུ་ཐེམ་ཟིན་གྱི།  །བསྐྱེད་རྫོགས་དྲོད་ཚད་ཐོབ་ཟིན་གྱི།  །ཐུགས་དམ་གཉན་པོ་བསྐངས་ཟིན་གྱི།  །སྒྲུབ་
པའི་ཞག་གྲངས་ཐེམ་ཟིན་གྱི།  །རྡོ་རྗེ་སྲིན་པོའི་ནམ་ལངས་ཉེ།  །དངོས་གྲུབ་འབྱུང་བའི་དུས་ལ་བབ།  །དམ་ཅན་ཐུགས་དམ་བདག་བསྐུལ་གྱིས།  །སྔོན་གྱི་ཐུགས་བསྐྱེད་སྨོན་ལམ་དང་།  །དམ་བཅའ་མ་བསྙེལ་དེང་

དགོངས་ལ།  །དངོས་གྲུབ་དམ་པ་ད་ལྟ་སྩོལ།  །ཅེས་བསྐུལ་བས་མདུན་གྱི་ལྷ་རྣམས་བདེ་སྟོང་ཆེན་པོར་དགྱེས་ཤིང་དངོས་གྲུབ་སྩོལ་བ་ལ་ཉེ་བར་ཕྱོགས་པའི་ཐུགས་ཀྱིས་གནས་ལྔའི་འོད་ཀྱིས་འཁོར་
འདས་ཀྱི་དྭངས་བཅུད་ཁབ་ལེན་གྱི་རྡོས་ལྕགས་ཕྱེ་ལྟར་བསྡུས་ནས་ལྷ་རྣམས་ཀྱི་སྐུ་ལ་ཐིམ།   ལྷ་རྣམས་བདེ་སྟོང་ཆེན་པོའི་ངང་འོད་དུ་ཞུ་བ་དང་ཆབས་གཅིག་སྣང་སྲིད་སྣོད་བཅུད་ཐམས་ཅད་ཀྱང་འོད་ལྔར་ཞུ་ནས་བམ་གྱི་
ལུས་དཀྱིལ་གྱི་ལྷ་རྣམས་ལ་ཐིམ།   འཁོར་རྣམས་འོད་དུ་ཞུ་སྟེ་གཙོ་བོ་ཡབ་ཡུམ་ལ་ཐིམ།   ཡབ་ཡུམ་ཐུགས་ཀའི་ཧཱུྃ་ལ་ཐིམ།  དེ་འོད་དུ་ཞུ་ནས་བམ་སོགས་དངོས་གྲུབ་ཀྱི་རྫས་ཀུན་ལ་ཐིམ་པས་བདུད་རྩིའི་རྒྱ་
མཚོ་འོད་ལྔའི་མདངས་མེ་རེ་བར་གྱུར་བར་བསམས་ལ་དེའི་ནང་ནས་དྭངས་མའི་སྙིང་པོ་ཨོཾ་དཀར་པོ་ཨཱཿདམར་པོ་ཧཱུྃ་མཐིང་ག་གསུམ་གྱི་རྣམ་པར་བྱུང་བ་འོག་གི་ཚིག་བརྗོད་པ་སོ་སོའི་དུས་སུ་རང་གི་དཔྲལ་བ་སོགས་སུ་ཐིམ་པས་
སྐུ་གསུང་ཐུགས་ཀྱི་དངོས་གྲུབ་ཐོབ།   སླར་ཡང་དངོས་གྲུབ་ཀྱི་རྫས་འོད་ཀྱི་རྣམ་པས་རང་ལ་ཐིམ་པས་སྒོ་གསུམ་ཆ་མཉམ་གྱི་སྒྲིབ་པ་དག་ནས་བདེ་ཆེན་ཡེ་ཤེས་རྡོ་རྗེ་རྒྱལ་བ་ཐམས་ཅད་དང་མཉམ་པ་ཉིད་དུ་གྱུར་པ་ཕྱག་རྒྱ་ཆེན་
པོ་མཆོག་གི་དངོས་གྲུབ་ཐོབ་པར་བསམས་ལ།   བཾ་དཔྲལ་བར་གཏུག་སྟེ།  །  །ཧཱུྃ དམ་ཚིག་ཆེན་པོའི་ཚུལ་བསྟན་ཁྲོ་བོའི་ཚོགས།  །འདིར་གཤེགས་རྟགས་དང་མཚན་མ་མྱུར་སྟོན་ཅིག   །སྐུ་ཡི་དབང་མཆོག་མི་ཤིགས་རྡོ་

རྗེ་ཡིས།  །གདོས་བཅས་ལུས་ཀྱི་སྒྲིབ་པ་སྦྱང་དུ་གསོལ།  །ཨོཾ་ཡ་མཱནྟ་ཀ་ཀཱ་ཡ་སིདྡྷི་ཨོཾ།   ལན་གསུམ་མམ་གཅིག་གིས་དངོས་གྲུབ་བླངས །  །དེ་བཞིན་མགྲིན་པར་བཞག་ལ།   ཚིག་རྐང་དང་པོ་གཉིས་འདྲ་ཞིང་།  །
གསུང་གི་དབང་མཆོག་མི་ཤིགས་རྡོ་རྗེ་ཡིས།  །འཆལ་བ་ངག་གི་སྒྲིབ་པ་སྦྱང་དུ་གསོལ།  །ཨོཾ་ཡ་མཱནྟ་ཀ་ཝཱ་ཀ་སིདྡྷི་ཨཱཿ ཞེས་བརྗོད་དེ་བཞིན་དུ།   སྙིང་གར་གཏུག་ལ།  ཚིག་རྐང་སྔ་མ་གཉིས་ཀྱི་མཇུག་ཏུ།   ཐུགས་
ཀྱི་དབང་མཆོག་མི་ཤིགས་རྡོ་རྗེ་ཡིས།  །འཁྲུལ་པ་སེམས་ཀྱི་སྒྲིབ་པ་སྦྱང་དུ་གསོལ།  །ཨོཾ་ཡ་མཱནྟ་ཀ་ཙིཏྟ་སིདྡྷི་ཧཱུྃ།   ཞེས་བརྗོད་སླར་ཡང་གནས་གསུམ་དུ་རེག་ཅིང་ཁར་མྱང་ལ།  །ཧཱུྃ  དམ་ཚིག་ཆེན་པོའི་ཚུལ་བསྟན་
ཁྲོ་བོའི་ཚོགས།  །འདིར་གཤེགས་རྟགས་དང་མཚན་མ་མྱུར་སྟོན་ཅིག   །རྣམ་གསུམ་དབང་མཆོག་མི་ཤིགས་རྡོ་རྗེ་ཡིས།  །དུག་གསུམ་ནད་གདོན་སྡིག་སྒྲིབ་སྦྱང་དུ་གསོལ།  །ཨོཾ་ཡ་མཱནྟ་ཀ་སརྦ་སིདྡྷི་ཕ་ལ་ཧྲཱིཿ 
ཞེས་བརྗོད།   སྒྲུབ་གཏོར་དང་ཚེ་འབྲང་སོགས་དངོས་གྲུབ་ཀྱི་རྫས་གཞན་ཀུན་ཀྱང་གནས་གསུམ་དུ་རེག་ཅིང་མྱང་།   བདུད་རྩི་འཐུང་ཞལ་བསྲོའི་ཟས་རྣམས་ཀྱང་བཟའ་འོ།  །དེ་ནས་སྨོན་ལམ་ནི།   འདི་ལྟར་
བསགས་པའི་ལེགས་བྱས་མཐུས།  །བདེ་གཤེགས་སྲས་བཅས་ཐམས་ཅད་དང་།  །ཁྱད་པར་འཇམ་དཔལ་ཞི་ཁྲོ་ཡིས།  །ཚེ་རབས་ཀུན་ཏུ་རྗེས་འཛིན་ཤོག   །ཅེས་དང་འཇམ་དཔལ་དཔའ་བོས་སོགས་སྨོན་

ལམ་ཇི་འདོད་གདབ་བཀྲ་ཤིས་ཀྱང་བརྗོད་ལ་ཆོ་གའི་ལས་རྗེས་རྣམས་བྱའོ།  །དེ་ཡན་ཆད་ཀྱིས་བསྙེན་ཡིག་གི་ཁ་སྐོང་དུ་འོས་པ་རྣམས་བཤད་ནས་ཆོ་གའི་མངོན་རྟོགས་ལ་ཉེ་བར་མཁོ་བ་ཅུང་ཟད་བཤད་
པ་ལ།   སྤྱིར་ཚེ་བདག་སྒོམ་ལུགས་ཀྱི་མངོན་རྟོགས་མི་འདྲ་བ་དུ་མ་གཞུང་ལས་གསུངས་ཤིང་།   ཕྱི་ལྕགས་འདྲ།   ནང་ཐོག་འདྲ།  གསང་བ་གནམ་ལྕགས་ཐོག་མེའི་ལུགས་གསུམ་དུ་གྲགས་པ་ལས།   འདིར་
གནམ་ཐོག་ཆེན་པོའི་དགོངས་པ་སློབ་དཔོན་པདྨའི་མན་ངག་རྩ་བའི་ལུགས་བཞིན།   སྐད་ཅིག་དྲན་རྫོགས་ཀྱི་བསྐྱེད་རིམ་ཡིན་ལ།   གཞུང་ཆོག་སྒྲིག་གི་རིམ་པའང་གསར་རྙིང་གི་མཁས་གྲུབ་དུ་མས་མཛད་པ་
ཡོད་པ་རྣམས་གང་ལྟར་ཉམས་སུ་བླངས་ཀྱང་དོན་དང་ལྡན་པ་ཡིན་མོད་ཀྱང་།   ཚིག་གཞུང་རྙིང་སླད་མེད་དང་དོན་བྱིན་རླབས་ཀྱི་བཀའ་བབ་ཁྱད་པར་འཕགས་པས་བྱང་པའི་ལུགས་འདི་ཉིད་ཆེས་ཟབ་བོ།  །འདིའི་
ལྷ་བསྒོམ་པའི་ཐོག་མར།   ཨྱེ་ཨྱེ་ཨྱེ།  ཨེ་ཉིད་སྟོང་པ་ཆོས་འབྱུང་སྟེ།   ཞེས་སོགས་ཀྱི་དོན་ནི།   ཨེ་ཡིག་ཉིད་གྲུ་གསུམ་ཆོས་འབྱུང་གི་དབྱིབས་དང་།   ཨ་ཡིག་སྐྱེ་མེད་ཀྱི་གདངས་ཨར་ཤར་བའི་ཚུལ་གྱི་
སྒྲ་གདངས་ཏེ་དབྱིབས་དང་གདངས་གཉིས་ཀའི་སྒོ་ནས་ཀྱང་ཆོས་ཀུན་གྱི་གནས་ལུགས་མཚོན་ཅིང་འཁོར་འདས་ཡོངས་ཀྱི་སྤྱི་སྲོག་གི་ས་བོན་ཀྱང་ཡིན།   དྲག་པོའི་ཡི་གེའང་ཡིན་ལ།   དེ་གསུམ་བརྗོད་

པ་ནི།   སྙིང་པོ་དོན་གྱི་སྲུང་བ་ལས།  །ཨྱེ་ཨྱེ་ཨྱེ་ཞེས་རིགས་གསུམ་བརྗོད།  །ཆོས་སྐུ་ཁྱབ་བརྡལ་ཆེན་པོ་ལས།  །ཨྱེ་གཉིས་ལོངས་སྤྱོད་རྫོགས་པའི་སྐུ།  །ཀུན་ཏུ་སྣང་ལ་མ་འགགས་པར།  །རོལ་པ་ཆེན་པོའི་རང་
བཞིན་ལས།  །ཨེ་གསུམ་སྤྲུལ་པའི་ཆོ་འཕྲུལ་ལས།  །ཞེས་གསུངས་པ་ལྟར།   གཞི་ལྟར་ན་སྟོང་པ་སྣང་བ་ཟུང་འཇུག་གསུམ།   ལམ་ཏིང་འཛིན་གསུམ།   འབྲས་བུ་སྐུ་གསུམ་སོགས་ལྷུན་གྱིས་གྲུབ་པར་མཚོན་པའོ།  །
དེས་ན་ཨེ་ཉིད་ནི་གནས་ལུགས་ཀྱི་དོན་ཏེ་ཡོད་མེད་སོགས་མཐའ་ཀུན་གྱིས་སྟོང་པའི་ཆོས་དབྱིངས་སྣང་སྲིད་ཀྱི་ཆོས་ཀུན་གྱི་འབྱུང་གནས་སུ་གྱུར་པའོ།  །དེའི་རང་བཞིན་ཇི་ལྟ་བུ་ཞེ་ན་གདོད་ནས་མ་སྐྱེས་པས་སྟོང་པ་དང་མ་
འགག་པའི་གསལ་བ་དབྱེར་མེད་པའི་ངང་ཚུལ་དུ་རང་བཞིན་གྱིས་གནས་པ་སྟེ་གདོད་ནས་རྣམ་པར་དག་པ་བདེ་ཆེན་བྱང་ཆུབ་སེམས་ཀྱི་དཀྱིལ་འཁོར་ཐིག་ལེ་ཉག་གཅིག་ཅེས་བྱའོ།  །འདུས་བྱས་འདུས་མ་བྱས་ཀྱི་ཆོས་ཐམས་
ཅད་དེའི་ངང་དུ་རྫོགས་ཤིང་འུབ་ཆུབ་པར་རྟོགས་པ་ན།   མ་ཧཱ་ཡོ་ག་མན་ཆད་ལྟར་རྒྱུ་རྐྱེན་ལས་ལྷ་བསྒོམ་པ་དང་།   ཨ་ནུ་ལྟར་སྔགས་བརྗོད་པ་ཙམ་ལའང་མི་ལྟོས་པར།   ལྷུན་གྱིས་གྲུབ་པའི་རོལ་པ་ཆེན་པོའི་སྐུ་རུ་ཤར་
བའི་ཚུལ་གྱིས་རྟེན་དང་བརྟེན་པ་གསལ་འདེབས་པའོ།  །དེ་ལྟར་ཡི་གེ་ཨེ་གཅིག་གི་དོན་གཏན་ལ་ཕེབས་པས་ཆོས་ཀུན་རྩད་ཆོད་ཅིང་འཁོར་འདས་སྟོང་སྲོག་འཕྲོག་པའི་གདིང་ཐོབ་པར་བྱེད་དོ།  །འདིས་ལྟ་བའི་རྫོང་

ཡང་བསྟན་ཏེ་འཁོར་འདས་སྣང་སྲིད་ཐམས་ཅད་རང་རིག་པ་རང་བྱུང་གི་ཡེ་ཤེས་ངོ་བོ་ཀ་ནས་དག་པའི་ཕྱིར་འཕོ་འགྱུར་ལས་འདས་ཤིང་རིས་སུ་མ་ཆད་པ་སྐུ་གསུམ་འདུ་འབྲལ་མེད་པར་ལྷུན་གྱིས་གྲུབ་པ་
གཅིག་པུའི་ངང་དུ་རྫོགས་པ་དེ་ཉིད་བླ་མའི་མན་ངག་གིས་ཐག་ཆོད་པ་ན་ངེས་པ་དོན་གྱི་ཡ་མཱནྟ་ཀ་ཞལ་མཐོང་བ་སྟེ།   སྡིག་པ་སྙིང་འཛིངས་ཀྱི་རྒྱུད་ལས།   སྣང་སྟོང་གཉིས་མེད་ཡེ་ཤེས་སྒྱུ་མའི་སྐུ།  །རྟག་ཆད་མཐའ་
ལས་འདས་པའི་ཡེ་ཤེས་ཉིད།  །ཁོ་ན་ཉིད་དུ་གཉུག་མ་རྡོ་རྗེའི་སྐུ།  །ཕྱག་རྒྱ་ཆེན་པོ་ཟིལ་གྱིས་གནོན་པར་གནས།  །ཞེས་གསུངས་པ་ལྟར་ཡེ་ནས་དེ་ལྟར་ཡིན་པའི་དོན་རྟོགས་ན་སྣང་བའི་རྣམ་པ་རྣམས་ཇི་ལྟར་འདོད་པར་
དབང་བསྒྱུར་ཏེ་དེའི་རོལ་པར་འཆར་བའི་ཕྱིར་རོ།  །དེ་ལྟ་བུའི་ལྟ་བ་ཟབ་མོའི་གདིང་གིས་ཟིན་པའི་བསྐྱེད་རིམ་རྣམས་ཀྱང་ལྷུན་གྲུབ་སྣང་སྟོང་ཟབ་མོའི་བསྐྱེད་རིམ་ཞེས་རྫོགས་རིམ་དང་རོ་གཅིག་ཏུ་འགྱུར་རོ།  །དེའི་
ཕྱིར་ལྷུན་གྱིས་གྲུབ་པའི་ཕྱག་རྒྱ་འདིས་ཟིན་པའི་ངང་ནས་རྟེན་དང་བརྟེན་པ་གསལ་བ་ལ།   འབྱུང་བཞི་རི་རབ་སྣ་ཚོགས་པདྨ་ཉི་མ་རྡོ་རྗེ་རྒྱ་གྲམ་གྱི་དབུས་སུ་ནམ་མཁའ་དང་མཉམ་པ་དྲག་པོའི་གཞལ་ཡས་ཁང་ཕྱི་
དང་ནང་མེད་པ་ཀུན་ཏུ་ཡང་ནང་དུ་གྱུར་པ།   གྲུ་བཞི་སྒོ་བཞི་རྟ་བབས་བརྒྱད་ལྡན་ཐོད་པ་དང་རིན་པོ་ཆེའི་བརྩིགས་པའི་སྟེང་ནས་ཐོད་པའི་དབྱིབས་ཅན་གྱི་ཕ་གུ་འཕྱར་ཐབས་ལས་སྦྲུལ་གྱིས་བརྒྱུས་པའི་ཐོད་ཕྲེང་གི་དྲྭ་བ་

དྲ་ཕྱེད།   རྒྱུ་མའི་ལྡ་ལྡི།   ཙིཏྟའི་ཕོ་ལོང་།   རོ་རས་ཀྱི་མདའ་ཡབ།   རུས་ཆེན་གྱི་མཆོད་རྟེན་མི་མགོའི་ཏོག་ཅན་བསྒྲིགས་པའི་པུ་ཤུ།   རྩིག་འགྲམ་ལ་མཆོད་པའི་ལྷ་མོ་གར་བྱེད་པ།   ནང་ཞིང་ཆེན་གྱི་ཀ་བ།   ལྷ་བརྒྱད་
ཀྱི་གདུང་མ།   ཉི་ཟླའི་ཀ་ཞུ།   ཀླུ་བརྒྱད་ཀྱི་ཕྱམ།  རྒྱུ་སྐར་དྲལ་མ།   བ་དན་གྱི་ཀ་རྒྱན།   རུས་སྦལ་ཀ་གདན།   བདུད་རྩི་ལྔས་ཐོག་ཞལ་བྱས་པ།   ཞིང་གི་སྒོ་འགེགས།   སྦྲུལ་གྱི་སྒོ་ཡི་སྐྱེས་བུ།   ཁྱུང་གི་ཡ་ཕུབས།  
ཆུ་སྲིན་གྱི་མ་ཐེམ།   གནམ་ལྕགས་ཀྱི་གཟེར་བཏབ་པ།   དབུས་ཀྱི་གཙང་ཁང་ཕྱུར་བུ་རྩེ་མོ་མཐོ་བར་གྱུར་པ་སོགས་རྒྱན་བཀོད་པ་ཡོངས་སུ་རྫོགས་པའི་དབུས་སུ་འཁོར་ལོ་རྩིབས་བརྒྱད་པའི་ལྟེ་བར་ཐོད་ར་ཟླུམ་པོར་བསྐོར་
བའི་ལྟེ་བར་གྲུ་གསུམ་མཐིང་ནག་ནི་ཨེ་ཡི་ཕོ་བྲང་སྟེ་གཙོ་བོའི་གནས་དང་།   གྲུ་གསུམ་གྱི་ཟུར་གཅིག་མདུན་དུ་བསྟན་པ།   དེའི་ཕྱོགས་ཀྱི་ཟླ་གམ་གསུམ་ལ་སྤྲུལ་པ་གསུམ་རྡོ་རའི་ཕྱི་རོལ་དུ་ཕྱོགས་བཞིར་ཐོད་མཁར་
བཞི་ལ་གཤེད་ཆེན་བཞི་འཁོར་ལོའི་རྩིབས་བརྒྱད་ལ་ལྕགས་མཁར་བརྒྱད་དུ་མོན་བདུད་ཡབ་ཡུམ།   དེའི་ཕྱི་རོལ་ལྕགས་མཁར་བཅུ་གཉིས་ལ་འཆི་བདག་བཅུ་གཉིས།   ཕོ་བྲང་གི་བར་ཁྱམས་སུ་ཕོ་གཤེད་མོ་གཤེད་
ལ་སོགས་པ་བཀའ་སྡོད་ཀྱི་ཚོགས།   སྒོ་བཞིར་སྒོ་སྲུང་བཞི།   ཕྱི་རོལ་དུ་འོབས་སྲུང་བཅུ་དྲུག་སྟེ་འོབས་འདི་དག་འོག་གཞི་ལ་ཐུར་དུ་དོང་གྲུ་གསུམ་ཟུར་ཕྱིར་བསྟན་བྲུས་པ་ནང་ཁྲག་མཚོས་གང་བ་ལ་འོབས་སྲུང་གནས་སོ།  །

དེའི་ཕྱི་རོལ་དུ་དུར་ཁྲོད་བརྒྱད་དང་ཕྱི་རོལ་དུ་རྡོ་རྗེ་སྲུང་བའི་གུར་ཁང་དང་བཅས་པའོ།  །དེ་ལས་ཕོ་བྲང་གི་དབུས་སུ་ཀླུ་མཐོང་བའི་དུག་ཅན་སྦྲུལ་འབུམ།  གཉན་རྭ་ཡི་དུག་ཅན་ལྕོང་མོ་ཁྲི།   ས་བདག་
མཆེ་བའི་དུག་ཅན་སྦལ་པ་ནག་པོ་སྟོང་སྟེ་དུག་གསུམ་རང་གནད་ཀྱི་ཁྲི་དྲེགས་པ་སྡེ་བརྒྱད་དང་བཅས་པའི་སྟེང་དུ་ཕྱོགས་སྐྱོང་བཅུ་མགོ་བོ་རང་རང་གི་ཕྱོགས་སུ་བསྟན་ཅིང་རྐང་པ་དབུས་སུ་བསྣོལ་བ་དེའི་སྟེང་དུ་རུ་དྲ་ཕོ་མོ་བྱི་
ཆིངས་སུ་བསྣོལ་བའི་སྟེང་དུ་མ་ཧེ་བཞི་དང་གླང་རྒོད་བཞི་སྟེ་བརྒྱད་ཀྱིས་བརྫིས་པ།   དེ་སྟེང་པད་ཉི་ཟླ་བའི་གདན་ལ་ཟིལ་གནོན་ཉིད་གཞུང་གི་མངོན་རྟོགས་བཞིན་བསྒོམ་མོ།  །དབུ་ལ་བདུད་སྲིན་པོ་བཙན་རྒྱལ་པོ་མུ་སྟེགས་
ལྔའི་ཐོད་པ་སྐམ་པོ་ལྔས་བརྒྱན་པར་རིགས་ལྔའི་ཁྲག་འཐུང་ཡབ་ཡུམ་བཞུགས་པ།   ཀླུ་བརྒྱད་ཀྱི་མགོ་དང་ཐོད་རློན་ཕྲེང་བ་ལྔ་བཅུ་ཚར་གསུམ་དོ་ཤལ་བྱས་པ།   དཔལ་གྱི་ཆས་དང་དུར་ཁྲོད་ཀྱི་ཆས་རྫོགས་པ།   ཡུམ་
བཻ་ཏཱ་ལི་མཐིང་ནག་ཁྲོ་མོའི་ཆས་ཅན་གཡས་ཙིཏྟ་གཡོན་བྷན་དམར་སྟོབ་པའོ།  །ཡ་མ་རཱ་ཛ་གཡས་འཁོར་ལོ་རྩིབས་བཅུ་གཡོན་ཙིཏྟ།   ཕྱག་རྡོར་གཡས་རྡོ་རྗེ་རྩེ་དགུ་གཡོན་སྙིང་གི་ཕྲེང་བ་བསྣམས་པ།   དེ་གཉིས་སྤྲུལ་
དང་རིན་པོ་ཆེ་དང་དུར་ཁྲོད་ཀྱི་ཆས་ཀྱིས་བརྒྱན་པ་རུས་སྦལ་རྔམ་པ་སེར་པོ་རྒྱབ་ལ་དུག་ཁྲག་གི་སྨེ་བའི་ཐིག་ལེ་དང་ཡན་ལག་དྲུག་ལ་རང་བྱུང་གི་མཆོད་རྟེན་དྲུག་བཀྲ་བ།   བ་སྤུ་མཚོན་ཆ་དང་སྡེར་མོ་ལྕགས་ཀྱུར་གཟིངས་

བ།   ཉི་ཟླ་འབར་བའི་སྤྱན་བགྲད་ཅིང་ཁྲོས་པའི་ཞལ་ཐུར་དུ་གཟིགས་པ།   ཐུགས་ཀར་འཁོར་འདས་ཡོངས་ཀྱི་ཚེ་སྲོག་འཆང་བའོ།  །ཡ་མ་ཉི་གདན་ཕྱག་རྡོར་ཟླ་གདན་རུལ་སྦལ་པད་གདན་འཁོར་རྣམས་ཞིང་རྐྱོང་མགོ་
བོ་གཡས་སུ་བསྟན་པའི་གདན་ཅན་དུ་གསུངས།   གོ་ཆའི་ལྷ་ལུས་ལ་བཀོད་ལུགས་འདྲ་མིན་ཡོད་ཀྱང་སྐབས་འདིར་སྤྱི་གཙུག་ཏུ་ཧཱུྃ་མཛད།   ལྟག་པར་རྣམ་རྒྱལ།   དཔུང་གཡས་གཤིན་རྗེ་གཤེད།   མགྲིན་
པར་རྟ་མགྲིན།  དཔུང་གཡོན་བདུད་རྩི་འཁྱིལ་པ་ལྔ་མཐིང་ནག་ཞལ་ནང་དུ་གཟིགས་ནས་སྲུང་བའི་ལས་མཛད་པ།   བརླ་གཡས་སུ་དབྱུག་སྔོན་ཅན།   གཡོན་དུ་གཞན་གྱིས་མི་ཐུབ་པ།   ལྟེ་བར་མི་གཡོ་བ།   དཔྱི་
གཉིས་ཀྱི་བར་དུ་ཁམས་གསུམ་རྣམ་རྒྱལ་གསང་གནས་སུ་སྟོབས་པོ་ཆེ་ལྔ་ལྗང་ནག་ཞལ་ཕྱིར་གཟིགས་ནས་ཕ་རོལ་གྱི་བྱས་པ་བཤིག་པའི་ལས་མཛད་པ།   ཁྲོ་བོ་བཅུ་པོ་ཀུན་ཀྱང་ཞལ་གཅིག་ཕྱག་གཉིས་དུར་ཁྲོད་ཀྱི་ཆས་ཅན་
གཡས་འཁོར་ལོ་དང་གཡོན་སྡིགས་མཛུབ་མཛད་པའོ།  །སྙིང་དབུས་སུ་གཙུག་ཏོར་འཁོར་ལོ་སྒྱུར་བ་སེར་པོ་ཞི་བའི་ཆས་ཅན་འཁོར་ལོ་དང་པདྨ་བསྣམས་པས་སྒོ་གསུམ་རྡོ་རྗེར་བྱིན་གྱིས་བརླབས་པར་ཡང་བསྒོམ་མོ།  །
མགུལ་ནས་ཞབས་ཀྱི་ལོང་བུའི་བར་དུ་ཉི་གདན་ལ་བཞུགས་པའི་ཁྲོ་ཆུང་མཚོན་ཆ་སྣ་ཚོགས་ཐོགས་པའམ།   ཡང་ན་ཐམས་ཅད་མེ་དང་རླུང་གི་འཁོར་ལོ་བསྐོར་བས་གཏམས་པར་བསམ་པའོ།  །འཁོར་གྱི་ལྷ་ལ་གཙོ་

བོའི་གཡས་ཀྱི་ཟླ་གམ་ལ་སྐུ་སྤྲུལ་འཆི་བདག་བྱེ་བ་དགུ་རིང་དབུ་གསུམ་ཕྱག་དྲུག་ཞབས་བཞི་པ།   གཡས་སེར་གཡོན་དམར་དབུས་དང་སྐུ་མདོག་སྔོ་ནག གཡས་གསུམ་ཐོད་དབྱུག་རལ་གྲི་
དགྲ་སཏྭ།   གཡོན་གསུམ་ཐོད་པ་མདུང་དང་ལྕགས་ཀྱི་རི་རབ་བམ་མེ་དཔུང་འཛིན་པ།   སྐུ་ལ་ལྕགས་ཁྲབ་གསོལ་ཞིང་དུར་ཁྲོད་ཀྱི་ཆས་ཀྱིས་བརྒྱན་པ།   མ་ཧེ་སྔོ་ནག་གི་གདན་ལ་འགྱིང་བ་ཡུམ་སྲིན་མོ་གསོད་བྱེད་མ་
ཏྲི་ཤུལ་དང་ཐོད་ཁྲག་ཐོགས་པ་གཡོན་དུ་གསུང་སྤྲུལ་སྲོག་བདག་དམར་པོ་ཞལ་གཅིག་ཕྱག་བཞི་པ།   གཡས་གཉིས་བེ་ཅོན་རྒྱུ་ཞགས།   གཡོན་གཉིས་ལྕགས་ཀྱུ་བསེ་མདུང་།   སྐུ་ལ་རུས་སྦལ་གྱི་གཡང་གཞི་
གསོལ་ཞིང་དུར་ཁྲོད་ཀྱི་ཆས་ཀྱིས་བརྒྱན་པ།   བསེའི་གྱི་ལིང་དམར་པོ་སྲབ་མེད་ལ་ཆིབས་པ།   ཡུམ་སྲིན་མོ་རོ་ལངས་སྤུ་གྲི་དང་ཐོད་པ་འཛིན་པས་འཁྱུད་པའོ།  །རྒྱབ་ཏུ་ཐུགས་སྤྲུལ་ཚེ་བདག་མཐིང་ནག་དབུ་དགུ་
ཕྱག་བཅོ་བརྒྱད་ཞབས་བཞི་བསྒྲད་པ།   རྩ་ཞལ་དབུས་མ་མ་ཧེ་གཡས་སྟག་གཡོན་སེང་གེའི་ཞལ་གསུམ་ཁྲོ་ཞིང་རྔམ་པ།   དེ་སྟེང་བར་གྱི་ཞལ་གསུམ་གཡས་དཀར་གཡོན་དམར་དབུས་མཐིང་ནག་སྟེ་ཁྲོ་ཞལ་
གསུམ་དང་ལྡན་པའི་གཡས་ཅུང་ཟད་བཞད་པ་དང་གཡོན་ཆགས་པ་དང་དབུས་ཁྲོ་བོའི་ཉམས་ཅན་ནོ།  །སྟེང་གི་ཞལ་གསུམ་དབུས་ཁྱུང་གཡས་རྨ་བྱ་གཡོན་དུར་བྱའི་མགོའོ།  །ཕྱག་གཡས་དགུ་ན་རིམ་བཞིན།   རྡོ་རྗེ།   ཞིང་

དབྱུག དར་མདུང་།   འཁོར་ལོ།   རལ་གྲི།   དགྲ་སཏྭ།   ཁ་ཊྭཱཾ་ག  །གྲི་གུག །རྡོ་རྗེའི་ཐོབ་འཛིན་ཞིང་གཡོན་དགུ་ན།   བནྡྷ།   འུག་པ།   བེ་ཅོན།   གཏུན་ཤིང་།   སྡིགས་མཛུབ།  ལྕགས་ཀྱུ།   ཞགས་པ།   མི་
སྙིང་།   ཞིང་ཆུང་གི་རྒྱལ་མཚན་འཛིན་པ།   ཞིང་ལྤགས་ཀྱི་སྟོད་གཡོགས།   སྟག་ལྤགས་རློན་པས་སྨད་དཀྲིས་ཐོད་སྦྲུལ་སོགས་དུར་ཁྲོད་ཆས་ཀྱིས་བརྒྱན་པ་བདུད་མོ་གསོད་བྱེད་ཙིཏྟ་དང་ཐོད་ཁྲག་ཐོགས་པ་མི་ལྤགས་
གྱོན་པས་འཁྱུད་པའོ།  །ཡང་ན་ཕྱག་མཚན་གཡས་ན།   འཁོར་ལོ་རལ་གྲི་རྡོ་རྗེ་ཁ་ཊྭཱཾ་མདུང་།  །མདའ་ཆེན་ཞིང་ཆུང་དབྱུག་པ་རྒྱ་གྲམ་བསྣམས།  །གཡོན་དགུ་བེ་ཅོན་གཏུན་ཤིང་རྒྱུ་ནགས་སྦྲུལ།  །སྡིགས་མཛུབ་ཏྲི་
ཤཱུལ་དགྲ་སཏྭ་གཞུ་ཙིཏྟ།  །ཞེས་པ་ལྟར་བྱའོ།  །ཐོད་མཁར་བཞི་ལ་ཤར་དུ་དྲེད་མོང་ལག་རྡེབ་ཀྱི་གདན་ལ་ཡ་མ་རཱ་ཛ་སྨུག་ནག ལྷོར་དོམ་ནག་གི་སྟེང་དུ་མྱོས་བྱེད་འབར་བ་སེར་ནག ནུབ་དྲེལ་རྟ་ལ་ཀླུ་བདུད་ཨཪྱ་
དམར་ནག་བྱང་རྔ་མོང་གདོང་སེར་ལ་རལ་པ་ཚར་དགུ་ལྗང་ནག་བཞི་ཀའང་ཐོད་སྦྲུལ་གྱིས་བརྒྱན་པ་གཡས་འཁོར་ལོ་གཡོན་བེ་ཅོན་འཛིན་པ།   ཡུམ་བཞི་ནི།  སྲིན་མོ་ནག་མོ་ཨེ་ཀ་ཛཱ་ཊི་བདུད་མོ་ནག་མོ་གནོད་སྦྱིན་
ནག་མོ་རྣམས་རིམ་བཞིན་ཡབ་ལ་འཁྱུད་ཅིང་ཐོད་ཁྲག་སྟོབ་པའོ།  །ཡང་ན་ཡ་མ་རཱ་ཛ་རལ་གྲི་དང་ཞགས་པ་འཛིན་པ་སོགས་སོ་སོའི་ཕྱག་མཚན་ཅན་དུ་བསྒོམ་སྟེ་རིག་འཛིན་དབང་པོའི་སྡེས་ཟུར་འདེབས་

མཛད་པ་བྱང་བའི་ལས་བྱང་དུ་གསལ་བ་བཞིན་ནོ།  །འཁོར་ལོ་རྩིབས་བརྒྱད་ཀྱི་ཤར་གྱི་ལྕགས་མཁར་ལ་དུང་གི་མོན་པ་སེང་གེའི་མགོ་ཅན་མོན་མོ་བླ་རྐུན་རྔམ་པའི་གདོང་ཅན་གྱིས་འཁྱུད་པ།   ལྷོར་ལྕགས་ཀྱི་མོན་པ་སྟག་གི་མགོ་ཅན་
མོན་མོ་གཡུའི་རལ་པ་ཅན་གྱིས་འཁྱུད་མ།   ནུབ་ཏུ་བསེའི་མོན་པ་དྲེད་ཀྱི་མགོ་ཅན་མོན་མོ་ཚེ་འཕྲོག་ཁྲག་རལ་ཅན་གྱིས་འཁྱུད་པ།   བྱང་དུ་གསེར་གྱི་མོན་པ་ཁྱུང་གི་མགོ་ཅན་མོན་མོ་བླ་རྐུན་སྙིང་ལ་གཟེར་འདེབས་མས་འཁྱུད་པ།   ཡབ་བཞི་གཡས་རི་
རབ་གཡོན་ཞགས་པ་འཛིན་པའམ།   འཁོར་ལོ་དང་ཞགས་པ་འཛིན་པ།   ཡུམ་བཞི་ཁྲོ་མོ་ཙིཏྟ་ཐོད་ཁྲག་འཛིན་པའོ།  །ཤར་ལྷོར་ཧེ་ལེ་ཁྱབ་པ་སྔོ་ནག་གཡས་འཁོར་ལོ་འཛིན་པ།   ཡུམ་བདུད་མོ་མི་ཟན་སྙིང་རྐུན་མས་འཁྱུད་པ།   ལྷོ་ནུབ་ཏུ་ནག་པོ་འཛུམ་མེད་སེར་
ནག་རལ་གྲི་འཛིན་པ་ཡུམ་བདུད་མོ་མེ་ཐོགས་སྙིང་འབྱིན་མས་འཁྱུད་པ།   ནུབ་བྱང་དུ་སོ་འདར་འཁྲིག་པ་དམར་ནག་གཡས་ཚེ་སྲོག་སྡུད་པའི་བར་བུ་འཛིན་པ་ཡུམ་བདུད་མོ་ཁྲག་སྐྱུགས་སྙིང་ལ་གཟེར་འདེབས་མས་འཁྱུད་པ།   བྱང་ཤར་དུ་རལ་པ་སྤྱིར་
བཅིངས་ལྗང་ནག་གཡས་ཞགས་པའམ་ཁྲམ་ཤིང་ཅན་ཡུམ་ནག་མོ་མྱོས་བྱེད་དབུགས་སྡུད་མས་འཁྱུད་པ་ཡབ་རྣམས་ཀྱི་གཡོན་ཁྲམ་ཤིང་།   ཡུམ་རྣམས་ཙིཏྟ་ཐོད་ཁྲག་ཅན།  མོན་བདུད་ཡབ་ཡུམ་ཐམས་ཅད་ཤིན་ཏུ་རྔམ་པ་མེ་ལྕེ་གློག་དང་སྐར་མདས་
བརྒྱན་པའོ།  །དེའི་ཕྱིར་ལྕགས་མཁར་བཅུ་གཉིས་ལ་ཤར་སྟོད་དུ་བེ་བ་ས་ཏྭ་མཐིང་ནག་བེ་ཅོན་འཛིན་པ།   ཤར་སྨད་དུ་ནོར་བུ་དགེ་འཕེལ་སེར་ནག་འཁོར་ལོ་བསྐོར་བ།   ཤར་ལྷོར་སེར་ནག་འཇོམས་བྱེད་སེར་ནག་ལྕགས་ཀྱུ་

འཛིན་པ།   ལྷོ་སྟོད་དུ་བྱེ་བ་དགུ་ཁྲི་ལྗང་ནག་དབྱུག་ཐོ་བསྣམས།   དེ་བཞིན་གཡས་སྐོར་གྱིས།   རཀྴ་གློག་ཕྲེང་དམར་ནག་རྒྱུ་ཞགས་འཕེན།  །ཡཀྴ་ཟ་བྱེད་སྔོ་ནག་སྤུ་གྲི་ཐོགས།  །གཏུམ་པོ་དུད་ཁ་བདུད་ཀྱི་ཁྲམ་
ཤིང་ཕྱར།  །གང་བ་ཀུན་འཇོམས་དཀར་པོ་མདའ་གཞུ་འགེང་།  །ཁ་འབར་རལ་གཅིག་དམར་ནག་རལ་གྲི་ཕྱར།  །སྦྲུལ་མགོ་ཀུན་འཛིང་སྔོ་སྐྱ་ལྕགས་མདུང་འཕེན།  །དད་པ་སྟོབས་ལྡན་སེར་པོ་དགྲ་སྟ་འཛིན།  །ཧོང་
བན་སྲོག་འཛིན་ནག་པོ་བདུད་ཞགས་འཕེན།  །ཞེས་རྗེ་སྒྲོལ་མ་པས་གསུངས་པ་འདི་ལྟར་རིག་འཛིན་དབང་པོའི་སྡེས་ཀྱང་ཕྱག་ལེན་མཛད་དོ།  །འཆི་བདག་བཅུ་གཉིས་པོ་ཐམས་ཅད་ཤིན་ཏུ་ཁྲོས་ཤིང་དུར་ཁྲོད་ཀྱི་ཆས་
ཀྱིས་བརྒྱན་པའོ།  །བར་ཁྱམས་སུ་ཕོ་གཤེད་མོ་གཤེད་ཤ་ཟ་ཀིཾ་ཀང་མ་མོ་སོགས་དྲེགས་པ་ཅན་རྣམས་གདུག་ཅིང་གཏུམ་པའི་ཚུལ་ཅན་མཚོན་ཆ་སྣ་ཚོགས་འཛིན་པའོ།  །ཤར་སྒོར་དཀར་པོ་སྙིང་འབྱིན་རུ་མཚོན་འཁོར་ལོ་
འཛིན་པ།   ལྷོ་སྒོར་མགོན་པོ་ནག་པོ་བེ་ཅོན་ཐོད་ཁྲག་འཛིན་པ།   ནུབ་སྒོར་ཡབ་རྗེ་ནག་པོ་ཁྲམ་ཤིང་བདུད་ཞགས་ཐོགས་པ།   བྱང་སྒོར་སྐུ་མཆོག་དམར་པོ་དབྱུག་ཐོ་དང་མདུང་འཛིན་པ་བཞི་ཀ་རང་མདོག་དང་མཚུངས་
པའི་བེར་གསོལ་བའོ།  །ཡང་ན་རིམ་བཞིན་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་བསྣམས་པའོ།  །ཕྱི་རོལ་གྱི་འོབས་བཅུ་དྲུག་ལ་འོབས་སྲུང་ཆེན་པོ་འཇིགས་སུ་རུང་བ་བཅུ་དྲུག་སྣ་ཚོགས་པའི་མདོག་ཅན་མཚོན་ཆ་

སྣ་ཚོགས་ཐོགས་པའོ།  །དཀྱིལ་འཁོར་གྱི་ཁྱམས་དང་ཕྱི་རོལ་དུར་ཁྲོད་སོགས་ལ་གནས་པའི་སྲོག་གཤེད་ཕོ་ཉ་སོགས་བསམ་གྱིས་མི་ཁྱབ་པ་ནི་གང་དུ་ཡེ་ཤེས་ཀྱི་དཀྱིལ་འཁོར་བསྒོམ་པ་ཉིད་དུ་ལྷུན་
གྲུབ་ཏུ་འདུས་ནས་ལས་བྱེད་པས་མོས་སྒོམ་ཙམ་གྱིས་ཆོག་གོ། ཞེས་གསུངས་སོ།  །མངོན་རྟོགས་འདི་རྣམས་ལས་བྱང་འགའ་ན་གསལ་བར་གསུངས་ཡོད་ཀྱང་།  རྒྱུན་ཁྱེར་སོགས་ཆོ་ག་འགའ་ན་ཚིག་བསྡུས་ཏེ་ཟོར་ཡང་
བར་མཛད་པས་བློ་དམན་རྣམས་ཀྱིས་རྟོགས་དཀའ་བར་མཐོང་ནས་བྲིས་པ་ཡིན་ཏེ།   སེ་སྟོན་ཆེན་པོའི་རྣམ་ངེས་རིན་ཆེན་སྒྲོན་མེ་ལས།   གང་ཞིག་མངོན་པར་རྟོགས་པ་བསྒོམ་ཞིང་ཕྲིན་ལས་བྱེད་པའི་ཚེ།   མངོན་པར་རྟོགས་པའི་
ཚིག་གི་ཕྲེང་བ་བཟུང་སྟེ།   དེ་མ་བྱང་གི་བར་དུ་ཚིག་རིས་ཡིད་ལ་བྱེད་ཅིང་འདོན་ལ།   རྩོལ་མེད་དུ་བྱང་པོར་སོང་བའི་ཚེ་ཡིད་རྒྱ་ཡན་དུ་བཏང་ནས་ཚིག་བྱང་ཡུད་ཙམ་གྱིས་རྫོགས་པར་བྱེད་ཅིང་ཅུང་ཟད་སེམས་བཟུང་
ན་ཚིག་གཤར་བ་བརྗེད་པ་ལྟ་བུར་སོང་ནས་ཐོགས་པར་སྣང་བས་ན་བྱང་ཆད་འབྱུང་ཞེས་སྨྲ་བའི་མངོན་རྟོགས་བསྒོམ་པར་རློམ་པ་ལ་ནི་སྙིང་པོ་ཅི་ཡང་མེད་དོ།  །དེས་ན་དཀྱིལ་འཁོར་གྱི་མངོན་པར་རྟོགས་པའི་གནས་
ལུགས་བློ་ཡུལ་དུ་འདྲིས་པར་བྱས་ནས་ཉམས་སུ་བླང་བའི་ཚེ་བློ་ཆེན་ཅིག་ཅར་དུ་ལམ་གྱིས་གསལ་བའམ།  བློ་ཆུང་དང་པོ་པས་རིམ་གྱིས་མཚན་མ་ཕྲ་མོ་ཡན་ཆད་གསལ་འདེབས་ཤིང་ཞེས་སོགས་གསུངས་པ་ལྟར།  

 མངོན་རྟོགས་ཇི་ལྟ་བུ་ཡིན་པ་ཡིད་ལ་འདྲིས་པོ་ཡོད་ན་གསལ་འདེབས་ཀྱི་ཚིག་མ་མང་ཡང་ཆོ་ག་ལ།   ཡིད་ལ་ངེས་པོ་མེད་ན་དོན་དེ་གསལ་འདེབས་བྱེད་ལས་བྱང་གི་མངོན་རྟོགས་ཀྱི་ཚིག་ལ་ལྟོས་པས་ལས་བྱང་རྒྱས་པ་
ལྟར་འདོན་སྒོམ་སྦྲག་ཅིང་།   ཡང་ནས་ཡང་དུ་འདྲིས་པར་བྱས་པས་མཐར་རང་གིས་གོམས་པ་མ་རྙེད་པར་གསལ་འདེབས་དགོས་ཀྱི་ལྷའི་རྒྱན་ཆ་ཕྱག་མཚན་ཙམ་ཡང་མི་ཤེས་པ་ན་བསྐྱེད་རིམ་ཇི་ལྟར་བསྒོམ་སྟེ།   དེས་
ན་མངོན་རྟོགས་རྣམས་བློ་ལ་འདྲིས་པར་བྱ་ཞིང་བསྙེན་སྒྲུབ་ཕྲིན་ལས་ཐམས་ཅད་ལ་ལྷུན་གྱིས་གྲུབ་པའི་ཡེ་ཤེས་ཀྱི་རོལ་པ་ཡིན་པར་ཤེས་པའི་ངང་ནས་འཇུག་པ་གལ་ཆེའོ།  །དེ་ནས་ཡེ་ཤེས་ཀྱི་དཀྱིལ་འཁོར་སྤྱན་
དྲངས་པ་སོགས་གཞུང་ལྟར་བྱས་ལ།   ཕྱི་འདོད་ཡོན་གྱི་ལྷ་མོ་སྣ་ཚོགས་པ་དང་ནང་སྨན་རཀ་གཏོར་མས་མཆོད།   སྨན་གྱི་དུས་སུ་ཟག་མེད་ཡེ་ཤེས་ཀྱི་བདུད་རྩིའི་སྤྲིན་ཆེན་པོ་བདེ་བ་ཆེན་པོའི་རང་བཞིན་འཁོར་འདས་
མཉམ་ཉིད་དུ་གྲོལ་བས་བརྒྱུད་པའི་བླ་མ་དང་ཡི་དམ་མཁའ་འགྲོ་ཆོས་སྐྱོང་རྣམས་དང་སེམས་ཅན་ཐམས་ཅད་དཀྱིལ་འཁོར་གྱི་ལྷའི་ངོ་བོར་དག་པ་ལའང་མཆོད།   འཁོར་འདས་དྭངས་བཅུད་ཀྱི་དངོས་གྲུབ་ཐམས་ཅད་
འབྲུ་གསུམ་གྱི་རྣམ་པར་བདུད་རྩིའི་ནང་དུ་བབ་པ་མཐེབ་སྲིན་ཉི་ཟླའི་གའུས་བླངས་ལ་མྱང་།   རཀྟའི་དུས་ཁམས་གསུམ་གྱི་ཆགས་པ་བསྡུས་པ་རཀྟའི་རྒྱ་མཚོ་ལྷ་ལ་ཕུལ་ཞིང་བཞེས་པས་སྲིད་གསུམ་གྱི་ཆགས་པ་བདེ་བ་ཆེན་པོའི་

དབྱིངས་སུ་དག་པར་བསམ།   གཏོར་མའི་དུས་འདོད་ཡོན་དྲུག་གི་ལྷ་མོ་ནམ་མཁའ་གང་བས་མཆོད་པས་སྣང་སྲིད་ཀུན་ཏུ་བཟང་པོའི་ཞིང་གི་བཀོད་པར་ཤར་ནས་འདོད་ཡོན་མི་ཟད་པ་རྒྱན་གྱི་འཁོར་ལོར་
དབང་བསྒྱུར་བར་བསམ།   སླར་ཡང་བདུད་རྩི་གསང་ནན་གྱི་དུས་གཏོར་མ་ལ་བདུད་རྩི་བྲན་ཏེ།  གཏོར་མ་བདེ་སྟོང་ཟག་མེད་ཀྱི་བདུད་རྩི་མུ་ཏིག་དྲི་མ་མེད་པ་ལྟ་བུ་ལྷ་རྣམས་ཀྱི་ཞལ་དུ་གསོལ་བས་བྱང་ཆུབ་ཀྱི་སེམས་
བདེ་བ་ཆེན་པོས་མཆོག་ཏུ་མཉེས་པར་བསམ།   གཞན་ཡང་དུར་ཁྲོད་ནང་མཆོད་ཀྱང་ཕུལ།   སྤྲོ་ན་ཕྱག་རྒྱ་གར་དང་གླུ་ཡེ་ཤེས་ཀྱི་མཆོད་པའང་བྱ་བར་གསུངས་སོ།  །ཁྱད་པར་དུ་ཚོགས་ཀྱི་མཆོད་པ་གཞུང་ལྟར་
ཕུལ་ཏེ་སྔོན་གྱི་གཞུང་རྙིང་རྣམས་ལས།   གཡས་ཞལ་དཀར་པོ་ལ་མཆོད་པ།   གཡོན་ཞལ་དམར་པོ་ལ་བཤགས་པ།   དབུས་ཞལ་མཐིང་ནག་ལ་བསྟབ་པ་ཞེས་དོན་དུ་མཆོད་བཤགས་བསྒྲལ་གསུམ་ཚངས་བའོ།  །དེ་
ལ་ཚོགས་ཞིང་སྤྱན་དྲངས་ལ་བདེ་ཆེན་ཚོགས་ཀྱི་འཁོར་ལོ་ཀུན་བཟང་མཆོད་པའི་སྤྲིན་རབ་འབྱམས་སྤྲོ་ཞིང་འབུལ།   ཚོགས་ཀྱི་མཆོད་པ་ལ་བརྟེན་ནས་ཉེས་ལྟུང་ཐམས་ཅད་བཤགས།   ཚོགས་ཐ་མའི་རྟེན་ལ་བསྒྲལ་
བྱ་དགུག་ཅིང་ཐུན་དམིགས་བཅས་ཐུན་བྲབ།   བདག་གི་ཐུགས་ཀའི་ཡ་མ་རཱ་ཛ་ལས་སྲས་མཆོག་ཡ་མ་རཱ་ཛ་སྐུ་སྟོད་ཁྲོ་བོ་རྔམ་པ་སྐུ་སྨད་ཕུར་པ་འབར་བའི་དབལ་ཅན་མར་མེ་གཅིག་ལས་གཉིས་མཆེད་ཀྱི་ཚུལ་

དུ་འཕྲོས་པ་དགྲ་བགེགས་ཀྱི་སྙིང་གར་བཏབ་པས་སྙིང་དབུས་ཀྱི་དྭངས་མ་ཁྲག་སྦལ་དང་བཅས་པ་རྣམས་རྣམ་ཤེས་ནྲི་ལ་འདུས།   ནྲི་བཀྲག་མདངས་མེ་རེ་བ་ཁབ་ལེན་གྱི་ལྕགས་ཕྱེ་ལྟར་ཕུར་རྩེས་ཙེན་གྱིས་བླངས་ཏེ།   རང་
གི་ཐུགས་ཀའི་རུས་སྦལ་གྱི་སྲོག་ཡིག་ཨེ་ཀ་ལ་ཐིམ།   བདག་དང་གཟས་པོ་ལྷའི་ཐུགས་གསུམ་དབྱེར་མེད་པ་བློ་འདས་རྫོགས་པ་ཆེན་པོའི་ངང་དུ་ཅུང་ཟད་མཉམ་པར་བཞག་པ་ནི་ཚེ་ཁྲུས་གནས་གསུམ་དབྱེར་
མེད་ཆིག་ཆོད་ཀྱི་དགོངས་པའོ།  །ཐུགས་ཀའི་ཕྱག་རྡོར་ལས་བྱུང་བའི་རྣམ་པ་རལ་གྲི་རྣོན་པོ་ངོ་བོ་ཕྱག་རྡོར་ཡིན་པ་དེས་དགྲ་བགེགས་ཀྱི་གཟུགས་ཕུང་གཏུབ།   ལིང་རོ་ལ་སྨན་རག་བྲན་ཏེ་གཏོར་མར་བསྟན་པའི་
ཚུལ་གྱིས་ལྷ་རྣམས་ལ་ཕུལ་བས་དགྱེས་པར་བཞེས་ཤིང་དགྲ་བགེགས་ཀྱི་དུག་གསུམ་གནས་སུ་སྟོང་པར་བསམ།   སྣང་སྲིད་ཐམས་ཅད་བདེ་སྟོང་ཡེ་ཤེས་རོལ་པའི་མཆོད་སྤྲིན་རབ་འབྱམས་སུ་ཤར་བས་ལྷ་
རྣམས་མཉམ་ཉིད་བདེ་བ་ཆེན་པོར་ཐུགས་དམ་ཡོངས་སུ་བསྐང་བར་བསམས་ལ་བསྐང་བ་བྱ།   དེ་ནས་བདེ་སྟོང་ནང་གི་ཚོགས་ལ་རོལ།   ལྷག་མ་རྣམས་བསྡུས་ལ་ཉི་ཟླའི་དཀྱིལ་འཁོར་གྱི་སྟེང་དུ་ལྷག་མའི་དངོས་པོ་
ཡེ་ཤེས་ཀྱི་བདུད་རྩིར་བྱིན་གྱིས་བརླབ།   ལྕགས་ཀྱུའི་ཕྱག་རྒྱ་བཅས་ལ།   ཨེ་མ་ཁྲོ་བོའི་རྒྱལ་པོ་སོགས་བརྗོད་དེ།   བདག་གི་ཐུགས་ནས་ཛཿལས་ཊཱ་ཀི་རཱ་ཛ་སྤྲོས་པས་ལྷག་མགྲོན་དཀྱིལ་འཁོར་གྱི་ཁྱམས་སུ་
དགུག  །མཛུབ་མོ་དང་གུང་མོ་མཐེ་བོང་རྣམས་སོ་སོར་སྦྱར།   སྲིན་ལག་དང་མཐེའུ་ཆུང་བརྐྱང་བ་འབར་བ་ལྟར་བྱས་པ་བྱ་ཁྱུང་གི་ཕྱག་རྒྱ་བཅས་ལ།   ཨོཾ་ཤྲཱི་མཉྫུ་ཀྲོ་དྷ་སོགས་བརྗོད་ཅིང་
རང་ཉིད་ཀྱི་རྡོ་རྗེའི་གཤོག་པ་ལས་འོད་ཟེར་མེའི་ཚྭ་ཚྭ་ལྟ་བུ་འཕྲོས་པས་དྲེགས་བྱེད་ཀྱི་ཚོགས་མ་མོ་མཁའ་འགྲོ་འབུམ་དང་བཅས་པ་ཟིལ་གྱིས་མནན་ཏེ་འདར་ཡེད་ཡེད་བཀའ་ཉན་པར་བསམ།   རྡོ་རྗེ་རྩེ་གཅིག་
པའི་ཕྱག་རྒྱ་བཅས།   ས་མ་ཡ་དུ་སོགས་བརྗོད་པས་དྲེགས་པ་རྣམས་ཀྱི་སྤྱི་བོར་རྡོ་རྗེ་བཞག་པས་བཀའ་ལས་མི་འདའ་བར་བསམ།   ལག་གཡས་སྡིགས་མཛུབ་བསྒྲེང་བས་བེ་ཅོན་བཟུང་བ་ལྟར་རམ།   རྡོ་
རྗེ་ཁུ་ཚུར་བཅངས་ནས་ལག་གཡས་བསྒྲེང་བ་བེ་ཅོན་ཕྱག་རྒྱ་བསྟན་ལ་ཨེ་ཀ་ས་མ་ཡ་ཧཱུྃ།   ཞེས་བརྗོད་པས་ལས་གཤིན་འཁོར་བཅས་ཀྱི་ལག་ཏུ་བེ་ཅོན་བྱིན་པས་རང་སེམས་དབང་དུ་བཙུགས་ཤིང་དམ་ལས་མི་
འདའ་ལ་འདས་ན་མགོ་འགས་སྙིང་འཚིག་པར་བསམ་མོ།  །དེ་ནས་ཡ་རྐན་ལ་ཡབ་ལྔ་མ་རྐན་ལ་ཡུམ་ལྔ།   སྨན་ཁར་བླུགས་པ་ཡབ་ཡུམ་སྦྱོར་བའི་བྱང་སེམས་འོད་ཟེར་ལྔ་འཕྲོ་བར་གསལ་བའི་ཁ་ཕྲུ་
བཏབ་ཅིང་།   དཔལ་གཏོར་ནས་ཀྱང་མཐེབ་ཀྱུ་ཆ་ཚང་བ་ལྷག་གཏོར་སྟེང་དུ་ཕབ་ལ།   མཆེ་བའི་ཕྱག་རྒྱ་བཅའ་ཞིང་དམེ་གཏོར་སྨན་དང་སོགས་ཀྱིས་ལྷག་གཏོར་བདུད་རྩིའི་རང་བཞིན་ཤ་ཁྲག་གི་རྒྱ་མཚོ་

ཆེན་པོ་ལས་གཤིན་སོགས་ལྷག་མགྲོན་ལ་ཕུལ་ཏེ་ཕྲིན་བཅོལ་བྱའོ།  །དེ་དག་གིས་ཆོ་གའི་སྐབས་སུ་ཉེ་བར་མཁོ་བའི་གསལ་བྱེད་ཅུང་ཟད་བཤད་ནས་ད་ནི་གཏོར་བཟློག་གི་ལག་ལེན་བཤད་པ་ལ་སྦྱོར་
དངོས་རྗེས་གསུམ་ལས།   དང་པོ་གནས་གང་དུ་རབ་རྡུལ་ཚོན།   འབྲིང་དུད་འགྲོའི་གཡང་གཞིའི་སྟེང་རས་བྲིས་ཀྱི་བཟློག་དཀྱིལ་ལ་ཚོམ་བུ་བཀོད་པ།   ཐ་མ་མ་ཏྲམ་གྱི་དོད་གཡང་གཞིས་བྱས་པའི་སྟེང་
དུ་ཚོམ་བུ་འགོད་པ་གསུམ་གྱི་དང་པོ།   གང་དུ་བྱ་བའི་གནས་སུ་བདག་བསྐྱེད་རྫོགས་པའམ་སྐད་ཅིག་གི་ལྷའི་རྣལ་འབྱོར་གྱིས་སྔགས་ཅུང་ཟད་བཟླས།  དཀར་གཏོར་དང་དམར་གཏོར་བསྔོས།   རྡོ་
རྗེ་དང་བཅས་པའི་ལག་གཡས་ས་ལ་བཞག་སྟེ།   སྐུ་སྔགས་དང་།   ཨོཾ་ཧ་ན་ཧ་ན་ཀྲོདྷ་ཧཱུྃ་ཕཊཿ ཅེས་བརྒྱ་རྩ་བརྒྱད་བཟླས་པ་ཀུན་རྫོབ་ཀྱི་སྦྱང་བ་དང་སྟོང་པར་བསམ་པ་དོན་དམ་གྱིས་སྦྱང་བ་གཉིས་
བྱས་ཏེ་ལས་སྔགས་བཟླ་བཞིན་དུག་ཁྲག་གིས་ཆག་ཆག་གདབ།  ཐིག་སྐུད་དང་ཚོན་སྣ་ལྔ་རང་མདོག་བསྡེབ་པ་ཕྱོགས་བཞི་དབུས་ལྔར་བཀོད་དེ་ཧཱུྃ་ལས་བྱུང་བ་རིགས་ལྔའི་གཤིན་རྗེ་གཤེད་སོ་སོར་
བསྐྱེད་ལ་སྔགས་ཙམ་གྱིས་སྤྱན་དྲངས་བསྟིམ་པ་དང་མཆོད་བསྟོད་བསྡུས་ཙམ་བྱ།   དེ་རྣམས་འོད་ཞུ་ཐིག་ཚོན་རིན་པོ་ཆེའི་རྡུལ་ཕྲ་རབ་ཏུ་བསམས་ལ།   ཨོཾ་ཧཱུྃ་ཏྲཱྃ་ཧྲཱིཿཨཱཿ ཞེས་བརྗོད།   ཨོཾ་ཨཱཿཧཱུྃ་ཞེས

བཟླས་ཏེ་ཐིག་སྐུད་གཅིག་ཏུ་དྲིལ་བ།   ཛཿཛཿཞེས་བརྗོད་ནས་སྣེ་ལས་ཀྱི་རྡོ་རྗེར་གཏད་ལ།   ཐོག་མར་སློབ་དཔོན་ནུབ་སློབ་མ་ཤར་དུ་གནས་པས།   ཨོཾ་བཛྲ་ས་མ་ཡ་སུ་ཏྲ་མ་ཏི་ཀྲ་མ་ཧཱུྃ།   
ཞེས་བརྗོད་དེ་ཐིག་སྐོར་བྱས་ལ་ཚངས་ཟུར་བཞིའམ།   ལོགས་ཐིག་བཅས་པའི་ཡེ་ཐིག་སྟེང་གི་མཁའ་ལ་གདབ།   ལས་ཐིག་དཀར་ཚལ་གྱིས་སྤག་པའི་སྲད་བུས་སྟེགས་བུའི་གཞིར་ཚངས་ཟུར་ཐིག་རྣམས་ལེགས་
པར་བཏབ་པའི་ལྟེ་བ་ནས་ཟླུམ་སྐོར་གྱི་དབུས་སུ་ཆོས་འབྱུང་གྲུ་གསུམ་དང་ཟླ་གམ་གསུམ་དེའི་ཕྱི་ལ་ལྟེ་བའི་བརྒྱད་ཆ་དང་།   དེ་ནས་ཕྱེད་ཆ་ཡོད་པ་གསུམ།   དེ་ནས་བརྒྱད་ཆ།  བཞི་ཆ།   བརྒྱད་ཆ།   ཕྱེད་ཆ་
སྟེ་ཟླུམ་སྐོར་བརྒྱད་བྱས་པའི་དང་པོ་ཐོད་རྭ།  གཉིས་པར་ཐོད་མཁར་བཞི།   གསུམ་པར་རྩིབས་བརྒྱད།   བཞི་པར་ལྕགས་མཁར་བཅུ་གཉིས།   ལྔ་པར་མུ་ཁྱུད།   དྲུག་པར་འོབས་ཁུང་བཅུ་དྲུག བདུན་པར་རྡོ་རྭ་
བརྒྱད་པར་མེ་རི།   དེའི་ཕྱིར་མ་ཏྲམ་གྱི་ཁོག་པ་མགོ་བོ་མདུན་དུ་བསྟན་པ་བྲི།   ཚོན་ནི་དབུས་ཀྱི་གྲུ་གསུམ་མཐིང་ནག ཟླ་གམ་གསུམ་ཁྲག་མཚོ།   ཐོད་རྭ་རྣམས་དཀར་པོ།   ཐོད་མཁར་ནང་ཁྱམས་དམར་
རམ་ལྗང་གུ།  འཁོར་ལོ་སྔོན་པོ་མཆན་ལྗང་ལྕགས་མཁར་གྲུ་གསུམ་སྔོ་ནག་གཞི་དམར།  མུ་ཁྱུད་ལྗང་།   འོབས་ཁུང་གི་གཞི་ནག་པོ་གྲུ་གསུམ་དམར་ནག་གམ།   ཡང་ན་གཞི་དམར་གྲུ་གསུམ་མཐིང་ནག་ཏུ་བྱ།   

རྡོ་ར་གཞི་ནག་པོ་རྡོ་རྗེ་སེར་པོ་མེ་རི་ཁ་དོག་སྣ་ཚོགས་པ།   མ་ཏྲཾ་སྔོ་སྐྱ་ཁྲོ་ཉམས་ཅན་ནོ།  །ལྕགས་མཁར་བཅུ་གཉིས་ནི་ཕྱོགས་བཞིར་གཉིས་རེ་མཚམས་བཞིར་རེ་རེ་སྟེ་གྲུ་གསུམ་པའི་རྩེ་མོ་ནང་བསྟན་བྱ།   འོབས་
ཁུང་བཅུ་དྲུག་ནི་ཕྱོགས་མཚམས་བརྒྱད་དང་ཕྱོགས་བཞིའི་གཡས་གཡོན་དུ་རེ་རེ་སྟེ་གྲུ་གསུམ་རྩེ་མོ་ཕྱིར་བསྟན་དུ་བྲིའོ།  །དེ་ལྟར་ལེགས་པར་བྲིས་ནས་བྲ་བོ་ཁྲག་གིས་སྤགས་པས་ཚོམ་བུ་གཞུང་གི་ལྷ་གྲངས་ལྟར་འགོད་པར་
བྱའོ།  །རྒྱས་པར་སྤྲོ་ན་མུ་ཁྱུད་ཀྱི་ཕྱིར་རྟ་བབས་བརྒྱད་པ་ཅན་གྱི་གཞལ་ཡས་སྒོ་རྫོགས་བྲི་ལ།   དེ་ལྟ་ན་འོབས་ཁུང་ནི་པདྨའི་ཕྱི་རོལ་དུར་ཁྲོད་ཀྱི་ནང་དུ་བྲི།   འདི་ནི་ལས་གཞུང་ལྟར་ལྕགས་འདྲ་ལུགས་སོ།  །གལ་ཏེ་
བཟློག་གཞུང་ལྟར་ལྕགས་སྡིག་ལུགས་སུ་བྱེད་ནའང་དཀྱིལ་འཁོར་འདི་གས་འཐུས་ཤིང་སྨད་ལས་ཀྱི་ཚེ་བཟློག་གཞུང་བཞིན་ལྷ་རྣམས་རྣམ་པ་དེ་ལྟར་བསྒྱུར་བར་བསྒོམ་པས་ཆོག་སྟེ།   ལྷུན་གྲུབ་ཡེ་ཤེས་ཀྱི་
རང་སྣང་སྒྱུ་འཕྲུལ་དྲ་བའི་རོལ་པ་ཅི་ལྟར་ཡང་མ་འགགས་ལ་ཐོགས་པ་མེད་པར་འཇུག་པའི་གནད་ཤེས་པ་ནི་སྐབས་འདི་ཙམ་དུ་མ་ཟད་ཐམས་ཅད་དུ་གལ་ཆེའོ།  །གལ་ཏེ་དཀྱིལ་འཁོར་ཀྱང་བཟློག་གཞུང་ལྟར་བྲི་
ན་དབུས་གླིང་དགུར་བཅད་པའི་དབུས་གྲུ་གསུམ་མཐིང་ནག་ལ་གཙོ་བོ་ཡབ་ཡུམ།  ཕྱོགས་བརྒྱད་ཀྱི་ཤར་དུ་ཕྱག་ན་རྡོ་རྗེ་སོགས་དང་།   མཚམས་བཞིར་རྒྱན་ལྷ་ཡབ་ཡུམ་ཟུང་རེ།   གླིང་དགུའི་ཕྱི་རོལ་གྲུ་གསུམ་

བྱས་ལ་ཐོད་རས་བསྐོར་བའི་ཟླ་གམ་གསུམ་ལ་སྤྲུལ་པ་གསུམ།   དེའི་ཕྱིར་འཁོར་ལོ་བཅུ་གཉིས་ཀྱི་ཕྱོགས་བཞིར་གསང་གཤེད་བཞི།   གཡས་བཞིར་ནང་གཤེད་བཞི།   གཡོན་བཞིར་ཕྱི་
གཤེད་བཞི།   དེའི་ཕྱི་རོལ་གྱི་ཟུར་བཞིར་གྲུ་གསུམ་རྩེ་ནང་བསྟན་སུམ་བརྩེགས་རེ་རེར་འཆི་བདག་བཅུ་གཉིས།   དེའི་ཕྱི་ཁྱམས་སུ་ཟུར་གསུམ་རྩེ་ནང་བསྟན་ཕྱོགས་རེར་བརྒྱད་བརྒྱད་ཀྱི་ཤར་དུ་བདུད་ཕོ་བརྒྱད་
ལྷོར་གཤིན་རྗེ་བརྒྱད།   ནུབ་ཏུ་མ་མོ་བརྒྱད།   བྱང་དུ་གནོད་སྦྱིན་བརྒྱད་དོ།  །སྒོ་རྫོགས་སྤྲོ་ན་གོང་འདྲ།   མིན་ན་འོབས་ཁུང་སོགས་གོང་འདྲའོ།  །དཀྱིལ་འཁོར་གྱི་དབུས་སུ་དྲག་པོའི་ཤིང་ཁྲི་གྲུ་གསུམ་
རྐང་པ་གསུམ་པ་མི་མགོའི་ཏོག་ཅན།  སྲིད་པ་ལུགས་འབྱུང་གི་གཏོར་སྟེགས་སམ།   ལྕགས་ཀྱི་མཉྫིའི་ཁར་ལྕགས་སླང་བུག་རྡོལ་མེད་པར་བཟློག་གཏོར་ཁྲོ་ཞལ་ཅན་འཁོར་རྩ་ལྷ་དྲུག་གི་གྲངས་ཀྱིས་བསྐོར་
བའམ།   རི་རབ་མར་ལྷ་གྲངས་ཀྱི་གཏོར་མས་བསྐོར་བའམ།  འཇམ་དཔལ་བཤེས་གཉེན་གྱི་གཟིགས་སྣང་གཏོར་མ་གོང་བཤད་ཐོག་དཔལ་ཅན་དུ་བྱས་པ་གསུམ་གང་རུང་བཤམས་ལ།   མཚེ་ཡུངས་གཏོར་
གདུགས་ལྷ་ཙག་རྩང་དང་རྒྱུ་མས་བསྐོར་བ་རྔམ་བརྗིད་ལྡན་པར་བྱ།   བཟློག་པའི་འཁྲུལ་འཁོར་གང་རུང་བྲིས་པ་ཡོད་ན་གཏོར་མར་གཞུག གཏོར་ཆེན་གྱི་འོག་ཏུ་མཉྫིས་བཏེགས་པའི་ཟོར་ཀོང་གཅིག དཀྱིལ་འཁོར་

གྱི་མཐའ་རྡོ་རྭའི་སྟེང་གི་ཕྱོགས་མཚམས་ཀུན་དུ་ཟོར་ཀོང་སྦྱིན་བདག་གི་ལོ་གྲངས་སམ།  མ་འགྲུབ་ན་ཉེར་གཅིག་སོགས་ཇི་རིགས་བཤམ།   དེ་ཡང་དུར་ཁྲོད་དང་རི་སུལ་འདྲེ་ཅན་གཡུལ་བཀྱེ་ཕུང་ཤུལ་སོགས་
དྲག་པོའི་ས་སྣ་བྲ་བོ་ནས་ནག་གི་ཕྱེ་བསྲེས་ནས་དུག་ཁྲག་གི་ཆུས་སྦྲུས་པ་ལས་གྲུབ་པའི་ཀོང་བུ་གྲུ་གསུམ་སོར་བཞི་པ་ཁ་རིས་དམར་པོ་གཞུང་ནག་པོ་ལོགས་གསུམ་ལ་བྷྱོ་ཟློག་རྦད་གསུམ་ཁྲག་གིས་
བྲིས་པའི་ནང་གྲུ་གསུམ་བྲུས་པར་རྫས་བླུགས།   དེ་སྟེང་དབུས་སུ་ཁྲག་ཀོང་གྲུ་གསུམ་སྟེང་ཁྲག་གཏོར་གྲུ་གསུམ་ཁྲག་གིས་སྦག་པ་དང་།   ཀོང་བུའི་ནང་དུ་ཟོར་རྫས་སྤོས་རེང་།   རྒྱ་སྤོས།   བྲག་སྤོས།  
གུ་གུལ།  རབས་ཆད་ཀྱི་ཁང་པའི་དུད་པ་རལ་པ་ཅན།   ཕབ་རྩི།   ཆང་ཉེས་སྦང་མ།  རམ་གྱི་ཕྱི་མོ་ལྕགས་ཟངས་རྡོ་ཕྱེ་དུག་ཁྲག་གི་ཆུས་བྱུགས་པ།   རྟ་དམར་ཚིལ་བུ།   ཚེར་མ།   ཤ་ཁྲག་རུས་པ་སྣ་
ཚོགས།   བཙན་དུག་སོགས་དུག་སྣ་ཚོགས།  མེ་ཏོག་སྣ་ཚོགས།   མེ་ཏོག་ནག་པོ།   ཡུངས་ནག་རྭ་གཞོབ་སོགས་ཆ་ཚང་བར་བླུག   །ཡུགས་སའི་འཕང་གིས་རྩང་བྱས་པ་དགོས་ཀྱང་དེ་ལྟར་མ་གྲུབ་ན་གོང་
གི་རྫས་ནང་དུ་བསྡུས་ཀྱང་ཆོག་པར་གསུངས།   ཟོར་ཀོང་གི་ཁ་ཁྱེར་གཡས་སུ་མདའ་བཀྲ།   གཡོན་དུ་འཕང་བཀྲ།   རྒྱབ་ཏུ་རྩང་།   ལོགས་གསུམ་ལ་གཡས་སུ་ཡུངས་ཀར་གང་བུའམ་དེ་མ་འབྱོར་ན་ཁྲམ་

ཤིང་ལ་མར་བསྐུས་ཏེ་ཡུངས་ཀར་སྦྱར་བ།   གཡོན་དུ་བྲག་ནག་གི་མཚེ།   མདུན་དུ་དཔལ་འབར་བཙུགས་ལ།   ཚོན་སྐུད་སྣ་ལྔ་དང་བལ་ཚོན་སྣ་ལྔས་དེ་རྣམས་ཀྱི་སྐེད་པར་དཀྲིས་པའོ།  །
འདིའི་རྫས་རེ་རེ་བཞིན་དུ་དྲེགས་པའི་གདུག་པ་བཟློག་པའི་ནུས་པ་སོ་སོར་ཡོད་པར་གཞུང་གཞན་ལས་གསུངས་སོ།  །དཀྱིལ་འཁོར་གྱི་གཡས་སུ་དུར་ཁྲོད་ཀྱི་རྡོ་ནག་གམ།   མི་བསད་ཀྱི་རྦབ་རྡོ་གང་རིགས་བྱ་སྒོང་
ཙམ་ལྔ་ལ་ཁྲག་གིས་བྷྱོ་ཟློག་རྦད་གསུམ་བྲིས་པ་དང་།   གཡོན་དུ་ཚོན་སྐུད་སྣ་ལྔའི་འུར་ཐོག་ལ་མི་ལྤགས་ཀྱི་མཐིལ་དང་ཡུགས་སའི་སྐྲའི་ལྗགས་ཅན་བཅས་བཤམ།   དེ་བཞིན་སྐྱེར་པའི་མདའ་ལ་འུག་པ་
སྲིན་བྱ་ཁྲག་གསུམ་གྱི་སྒྲོ་སྤྲད་པ་གྲི་ལྕགས་ཀྱི་མདེའུའི་རྩེར་ཁྲག་གིས་བྱུགས་པ།   ལོགས་ལ་སྔགས་བཟློག་ཤམས་བཅས་ཁྲག་གིས་བྲིས་པ་ལྔ་དལ་གྱི་གཡས་དང་།   ཟོར་གཞུ་གཡོན་དུ་བཤམ།   དལ་གྱི་
མདུན་དུ་རྭ་ཟོར་ནི་རབ་མི་རྟ་ཁྱི་གསུམ་བསད་པའམ།   འབྲིང་གང་རུང་བསད་པ།   ཐ་མ་གང་རྙེད་ཀྱི་གཡག་རྒོད་ཀྱི་རྭ་གཡས་པའི་རྒྱབ་སྒང་འབུར་གྱི་ཕྱོགས་སུ་ཁྲོ་བོའི་མིག་དང་།   རྩེར་མེ་རི།   རྩ་བར་སྦྲུལ་གྱིས་འཁྱུད་
པ་བྲིས་པ་ཁྲིའུ་ལྟ་བུའི་ཁར་བཞག དེའི་ཟུར་དུ་ཐོད་པའི་ཚལ་བུར་ཐུན་ཁྲག་གུ་གུལ་སོགས་རྭ་ཟོར་བྱིན་རླབས་ཀྱི་རྫས་ཀྱང་བཤམ།  གཞན་ཡང་ཟོར་ཀོང་ཞིག་ལ་ཡུངས་ཀར་གྱི་གང་བུ་བཙུགས་པ་གཡས་དང་

ཁྲག་ཐུན་བླུགས་པ་གཡོན་དུ་བཤམས་ཀྱང་གསུངས།   དཀྱིལ་འཁོར་གྱི་ཕྱི་རོལ་ཐིག་རྩེ་བརྒྱད་ལ་བྱང་ཤར་ནས་བརྩམ་སྟེ་གཡས་སྐོར་དུ་མཚམས་འཛིན་གྱི་མེ་ཏོག་ནས་བཟུང་དྲག་པོའི་མཆོད་པ།   ཁྲག་གི་ཨརྒྷ྄ཾ།   དུག་
ཆུའི་ཞབས་བསིལ་སོགས་བཤམ།   དེའི་ཕྱི་ལ་ཤར་དུ་མཆོད་གཏོར་དཔལ་གཏོར་དམར་པོ་ལྟོ་བར་ཁྲམ་རིས་ཅན་འཁོར་རང་འདྲ་ལྔ་དང་དེ་འཕྲོས་ལྷ་གྲངས་མཉམ་པའི་མཐེབ་སྐྱུ་ཅན།   ལྷོར་བཤགས་གཏོར་
དཀར་པོ་ཟླུམ་པོ་འཁོར་བཞི་པ།  ནུབ་ཏུ་བསྐང་གཏོར་དཔལ་གཏོར་དམར་པོ་འཁོར་བཞི་པ།   བྱང་དུ་བཟློག་གཏོར་གྲུ་གསུམ་འཁོར་བཞི་པ་རྣམས་བཀོད།   ཡང་ན་སྐོང་བཤགས་གཉིས་ཀ་དཔལ་གཏོར་དམར་
པོ་ལྷ་གྲངས་མཉམ་པའི་མཐེབ་ཀྱུ་ཅན་དུ་བྱ་གསུངས།  དཀྱིལ་འཁོར་མདུན་དུ་བམ་སྐོང་ལ་སྨན་རཀ་མདངས་བསྐང་ཞུན་ཆེན་མར་མེ་རྣམས་ཀྱིས་བརྒྱན་པ་མཉྫིའི་ཁར་བཞག་པའི་འོག་ཏུ་ཐོད་ནང་དུ་རབས་ཆད་དང་
རྟ་གཡག་ནག་པོའི་སྙིང་དངོས་སམ།   དེ་དག་གི་ཚལ་བུ་བསྲེས་པའི་སྙིང་གཟུགས་གསུམ་དར་ནག་གིས་བཀབ་པའང་བཞག མཆོད་བསྟོད་གསལ་སྒྲོན་གྱི་གཏོར་མ་རྩ་བ་ཟན་ལེབ་གྲུ་བཞི་རྩེ་མོ་གྲུ་གསུམ་གྱི་
ལོགས་གསུམ་ལ་མཐེབ་སྐྱུ་སྦྱར་ལ་ཤ་ཁྲག་གིས་བརྒྱན་པ་བཤམ།   གཞན་ཡང་ནུབ་རེ་བཞིན་གཏོང་རྒྱུའི་བཟློག་པའི་ཐུན་གཏོར་ཟུར་གསུམ་འཁོར་དྲུག་པ་ཁྲག་ཡུངས་ཀྱིས་བརྒྱན་པ་དང་བཟློག་པ་སོགས་ཀྱི་ཕྲིན་

བཅོལ་དུས་འབུལ་རྒྱུའི་གཏོར་ཆུང་གྲངས་མང་།   ཁྲག་སྐྱེམས་དང་གསེར་སྐྱེམས།   ཉིན་བཞིན་འབུལ་རྒྱུའི་ཚོགས་དང་བསྒྲལ་ལས་ཀྱི་རྟེན་ཟན་གྱི་ཉ་བོ།   ཆོས་སྐྱོང་གི་འབུལ་གཏོར་ཆད་
བརྟན་སོགས་ཇི་ལྟར་འོས་པ་རྣམས་ཀྱང་བཤམ།   ཕྱོགས་གང་བདེར་བསྒྲལ་ཆས་རྣམས་ཀྱང་བཞག   །དཀྱིལ་འཁོར་གྱི་རྒྱབ་ཕྱོགས་སུ་མཐོ་བར་བྱས་པའི་བང་རིམ་གཉིས་ཀྱི་དང་པོར་ཚེ་བདག་གི་སྒྲུབ་
གཏོར།   དེའི་གཡས་གཡོན་དུ་རྩ་གསུམ་གཞན་འདོན་ན་དེ་དེའི་གཏོར་མའང་བཤམས་པའི་ཕྱག་ལེན་མཛད།   བང་རིམ་འོག་མར་ཚེ་བདག་གི་མཆོད་གཏོར་གཡས་གཡོན་དུ་གང་བྱེད་པའི་ཆོས་སྐྱོང་ཕོ་
རྒྱུད་མོ་རྒྱུད་ཀྱི་གཏོར་མ་རྣམས་བཤམས་པའི་གཡས་སུ་རྡོ་རྗེ་རྒྱ་གྲམ་དཀར་པོའི་སྟེང་དུ།   མཐུ་ཆེན་སྡེ་བཞིའི་ལྷ་ཀླུ་གཉིས་ལ་གཏོར་མ་དཀར་ཟླུམ་རེ་ཀླུ་ལ་སྦྲུལ་འཁྱུད་ཅན་ཀླུ་སྨན་བཏབ་པ་གཉིས་ཀ་དཀར་མངར་
གྱིས་བརྒྱན་ཅིང་རྩ་བ་ཟན་ལེབ་ཀྱིས་ཕྱོགས་གཅིག་དཀྲིས་པ་བྱ།   བང་རིམ་དེའི་གཡོན་དུ་རྡོ་རྗེ་རྒྱ་གྲམ་དམར་པོའི་སྟེང་བཙན་བཤོས་དམར་པོ་གྲུ་གསུམ་བདུད་བཤོས་གྲུ་བཞི་རྩེ་རྒྱལ་ཅན་གཉིས་ཤ་ཁྲག་གིས་བརྒྱན་
པ་རྩ་བཟུང་ཟན་ལེབ་གཅིག་གིས་དཀྲིས་པ་བཤམ།   གཡས་གཡོན་གྱི་གཏེར་སྲུང་སྡེ་བཞིའི་གཏོར་མའི་མཐར་རྒྱུན་བཞག་གི་ཆད་བརྟན་དང་སྨན་རཀ་བཅས་བཤམས་པའི་མདུན་དུ་ཉེར་སྤྱོད་ཀྱི་མཆོད་པ་བཤམ།   

སྟབས་མི་བདེ་ན་སྒྲུབ་མཆོད་ཀྱི་གཏོར་མ་བང་རིམ་གཅིག་ལ་བཀོད་ཀྱང་རུང་ངོ་།  །གཉིས་པ་དངོས་གཞི་ལ་འཇམ་དཔལ་ཞི་བའི་རྒྱུད་བཀླག་ཆོག་དབང་པོའི་སྡེས་མཛད་པ་ལྟར་སྔོན་དུ་བཏང་ཞིང་བརྒྱུད་འདེབས་ནས་བཟུང་
སྟེ་ཁྲོ་བོའི་ལས་བྱང་གཞུང་བསྲངས་ལ།   བདག་དང་མདུན་དཀྱིལ་གཅིག་ལས་དུ་མར་འཆར་བའི་ཚུལ་གྱིས་ཅིག་ཆར་གསལ་བར་བྱའོ།  །སྤྱིར་རྙིང་གཞུང་རྣམས་སུ།   བདག་མདུན་ཆོ་ག་གཅིག་གིས་མཉམ་དུ་
བསྐྱེད་པ་དང་།   བདག་བསྐྱེད་སོང་ནས་དེའི་རྗེས་སུ་མདུན་དཀྱིལ་བསྐྱེད་པ་བྱས་ལ་བདག་མདུན་སྟབས་གཅིག་སྤྱན་དྲངས་པ་སོགས་ཐུན་མོང་དུ་བྱས་ནས་བཟླས་པ་སྟབས་གཅིག་བྱ་བ་དང་།   བདག་བསྐྱེད་
བཟླས་པ་བཅས་སོང་ནས་མཆོད་བསྟོད་བྱས་ལ།  སླར་མདུན་བསྐྱེད་གསལ་ཞིང་སྤྱན་དྲངས་པ་སོགས་བསྟོད་པའི་བར་དུ་བྱས་ནས་མདུན་བསྐྱེད་ཀྱི་བཟླས་པ་བྱ་ཞིང་ཚོགས་སོགས་ཆོ་གའི་རྗེས་རྣམས་བདག་
མདུན་ཐུན་མོང་དུ་མཛད་པའི་ལུགས་གསུམ་ལས་འདི་ནི་དབང་པོ་རབ་ཀྱི་ཉམས་ལེན་དང་མཐུན་པར་སྔ་མ་ལྟར་རོ།  །དེ་ཡང་ཆོ་གའི་ལས་བྱང་དང་བཟློག་གཞུང་ན་བསྟན་པའི་མངོན་རྟོགས་ཅུང་མི་འདྲ་ཡང་།   ཏིང་
འཛིན་གྱི་རྣམ་པར་འཕྲུལ་པ་གང་འདོད་བསྒྱུར་བ་ལས་ཚིག་རིས་ཁོ་ནར་ཨ་འཐས་མི་དགོས་ལ།   དེར་མ་ཟད་ཚིག་ཟིན་ལ་མེད་ཀྱང་མདུན་གྱི་ཟོར་རྫས་རྣམས་ལས་མཚོན་ཆའི་ཆར་འཕྲོ་ཞིང་ཟོར་བདག་གི་ཚོགས་

སྤྲུལ་པ་ཡང་སྦྲུལ་གྲངས་སྤྲུལ་མེད་འཕྲོ་བས་བཟློག་པའི་ལས་མཛད་པ་དང་།   ཟོར་ཀོང་སོགས་སོ་སོར་བསྒོམ་བྱ་ཡང་འཕན་དུས་ཀྱི་དམིགས་པ་འཆད་འགྱུར་དང་མཐུན་པར་སྒྲུབ་དུས་ཀྱང་དྲག་པོའི་
ཏིང་འཛིན་གྱི་རོལ་པ་སྣ་ཚོགས་ཚད་མེད་པར་འཇུག་ཤེས་པར་བྱའོ།  །བྱིན་འབེབ་དུས་སྤོས་བཏུལ་བཤུག་པ་བྱ།   བླ་མ་དང་ལས་རྡོར་གྱིས་དར་གྱི་གཡབ་མོ་བྱའོ།  །བདུད་རྩི་བྱིན་རླབས་དུས་སྔགས་
བརྗོད་ཚེ་ལས་རྡོར་གྱིས་གཡས་སྐོར་དུ་དལ་བུས་དཀྲུགས་ཤིང་ཕྱར།   རཀྟའི་དུས་གཡོན་སྐོར་དུ་དཀྲུགས་པ་ཙམ་ལས་ཕྱར་སྲོལ་མེད།   གཏོར་མ་བྱིན་རླབས་དུས་གཏོར་མ་སོ་སོར་བདུད་རྩི་བྲན།   དེ་
བཞིན་མཆོད་པ་བྱིན་རླབས་ཀུན་ལ་འགྲེ།   ཕྱི་མཆོད་དུས་ཕྱི་ཡི་མར་མེ་དང་།   དུར་ཁྲོད་ནང་མཆོད་ཀྱི་ཚེ་ནང་གི་མར་མེ་སྦར།   སྨན་མཆོད་དུས་སྨན་ཕུད་འཐོར་ཞིང་དངོས་གྲུབ་ལེན།  །རཀྟའི་ཚེ་རཀྟའི་ཕུད་
གཏོར་མར་བྲན།   ཨོཾ།   ཉོན་མོངས་དུག་ལྔའི་བདུད་རྩི་ཆེན་པོ་སོགས།   གསང་ནན་གྱི་ཚེ་མཆོད་པའི་གཏོར་མ་ལ་བདུད་རྩི་བྲན་པ་ཕྱག་ལེན་ནོ།  །དེ་ལྟར་བཟླས་པའི་བར་སོང་ནས།   དོན་གཉིས་སྒྲུབ་པའི་འཕྲོས་
འདུས་དམིགས་པ་སྤྱི་ལྟར་བྱས་ལ།   ཨཱ་ཀྲོ་དང་སྐུ་གསུང་ཐུགས་སྔགས་ཨེ་རིང་རྣམས་བརྒྱ་རེའམ་སྐབས་དང་སྦྱར་ཏེ་བཟླས་ནས་སྟོང་ཚིག་གི་མཆོད་བསྟོད་བྱ།   དེ་ནས་བདག་མདུན་དཀྱིལ་འཁོར་གྱི་ལྷ་ཚོགས་རྣམས་

ཀྱི་སྐུའི་ཆ་ཐམས་ཅད་ནས་འོད་ཟེར་གནམ་ལྕགས་ཀྱི་སོ་དང་སྤུ་གྲིའི་དབལ་ཅན་གྱི་མཚོན་ཆ་སྣ་ཚོགས་པའི་རང་བཞིན་དུ་འཕྲོས་པས་གནོད་བྱེད་ཐམས་ཅད་མྱལ་མྱལ་གཅོད་པར་གྱུར་ཅེས་བརྗོད་ཅིང་བསམས་ལ།   ཨེ་
རིང་གཟིར་སྤྱང་སྦྲེལ་བ་བརྒྱ་ཙམ་བཟླས།   ཡང་ལྷ་ཚོགས་རྣམས་ཀྱི་སྐུ་ལས་རྡོ་རྗེའི་མེ་འོད་གནམ་ལྕགས་ཞུན་མའི་ཚྭ་ཚྭ་ལྟར་འཕྲོས་པས་གནོད་བྱེད་ཐམས་ཅད་ཆོམས་ཆོམས་ཐུལ་གྱིས་བསྲེགས་པར་བསམས་ལ།  
སྤྲོ་ན་བཟློག་དམིགས་གཞན་དང་ཡང་སྦྱར་ཏེ།   ཨེ་རིང་བཟློག་སྤྱང་ཅན་བརྒྱ་ཙམ་བཟླ།   ལོང་བྱུང་ན་སྔགས་རྣམས་ཇི་ལྟར་མང་ཡང་ལེགས་པས་སྐབས་དང་སྦྱར་རོ།  །མཐར་བཟློག་སྤྱང་གི་ཤམ་བུའི་དུས་
ཐལ་མོ་ལན་གསུམ་བརྡབ།   དེ་ནས་གཏོར་མར་སྨན་རཀ་བྲན་ལ་རོལ་མོ་དང་བཅས་པས་བསྙེན་བསྟོད།   ཨྱེ།   ཕུང་པོ་འབྱུང་བ་རྣམ་དག་སོགས་བཏོན་རྗེས་དབྱངས་གསལ་རྟེན་སྙིང་བཟླས་ལ་མཆོད་བསྟོད་གཞུང་
བཞིན་བྱ་བའམ།   ཡང་ན་མཆོད་བསྟོད་ཀྱི་ཚབ་ཏུ་མཆོད་བསྟོད་གསལ་སྒྲོན་འདོན་པ་བྱང་བའི་ཕྱག་ལེན་ནོ།  །དེ་ཡང་མཆོད་བསྟོད་གསལ་སྒྲོན་གྱི་གཏོར་མ་དང་ཁྲག་སྐྱེམས།   རྃ་ཡྃ་ཁྃ་གིས་སྦྱང་།   ཨོཾ་ཨཱཿ
གིས་བྱིན་གྱིས་བརླབས་ལ།   ཨེ་ཆོས་ཀྱི་དབྱིངས་ཀྱི་ཕོ་བྲང་སོགས་གྱེར།   དེ་ཡང་དུས་རྒྱུན་འཇུག་པ་བདེ་ཕྱིར་རྒྱན་ལྷ་ཡན་བསྐུལ་བས་ཆོག   །གཏོར་བཟློག་གི་སྐབས་སུ་ཐམས་ཅད་རྫོགས་པར་འདོན།   ཐལ་བ་བཞིན་

དུ་རབ་ཏུ་རློག   །ཅེས་པའི་ཚིག་རྐང་ཐ་མའི་མཇུག་ཏུ།   བཟློག་ཅིང་བསྒྱུར་བའི་ཕྲིན་ལས་མཛོད།  །ཅེས་པ་བཏགས།   དེ་བཞིན་མནན་བསྲེག་འཕང་གསུམ་དང་བྱས་པ་བཤིག་པ་སོགས་
ཀུན་ལ་སོ་སོའི་ཁ་བསྒྱུར་སྦྱར་ཤེས་པར་བྱའོ།  །ཐུགས་སྤྲུལ་གྱི་ཡུམ་དང་ཁྱུང་བསྐུལ་མཇུག བྱ་ཁྱུང་རྒྱལ་པོས་གང་ཡིན་ལུས་སྲོག་ཕྲོལ།   ཞེས་པའི་མཚམས་སུ་རྭ་ཟོར་བྱིན་རླབས་བྱ་སྟེ།   དེ་ཡང་མི་རྟ་ཁྱི་གསུམ་
བསད་མྱོང་གི་རྭ་ཡིན་ན་ངར་འདོན་མི་དགོས།   དེ་མིན་ན་ངར་འདོན་པའི་རྟེན་འབྲེལ་དུ་ཟན་གཙང་མར་མི་རྟ་ཁྱི་གསུམ་གྱི་གཟུགས་བརྙན་བཅོས་པ་ལྕགས་སླང་ནང་དུ་བཤམ།   རཀྟ་བྲན་ཨེ་རིང་ཚར་གཅིག་
གིས་བྲུབ་ཁུང་དང་གཟུགས་བརྙན་དགྲ་བགེགས་སུ་བསྐྱེད་ལ་སྤྲུལ་པ་སྤྲོ།   དགུག་གཞུག་བྱ།   གྲུ་གསུམ་ཨེ་ཡི་སྣོད་ནང་དུ་སོགས་ཀྱིས་བསྒྲལ་བ་བྱ་ཞིང་སློབ་དཔོན་གྱིས་རྭ་ཟོར་དེ་དག་གི་སྙིང་གར་བསྣུན་ནས་
སྒྲོལ་བའི་སྟངས་ཀ་ཙམ་བྱ།   མི་གསོད་མྱོང་བ་ཞིག་ལ་གཏད་ནས་དེས་རྭ་ཟོར་གྱི་རྩེ་མོས་གཟུགས་བརྙན་གསུམ་པོ་དུམ་བུར་གཏུབ།  ལིང་རོ་སྨན་ཕུད་ཀྱིས་བྲན་ཏེ་གཏོར་མ་ལ་འབུལ་ཞིང་།   ཨེ་ཕྱག་རྒྱ་ཟིལ་གནོན་འཁོར་
བཅས་ལ་སོགས་ཀྱིས་ཞལ་བསྟབ་བྱའོ།  །རྭ་ཟོར་བྱིན་རླབས་དངོས་ནི།   རྭ་ཟོར་དེ་སློབ་དཔོན་གྱི་ལག་གཡས་སུ་ཐོགས་པ་གུ་གུལ་གྱིས་བདུག་སྟེ།   ཨ་བྷྲཱུྃ་ཞེས་བརྗོད་པས་ཐུན་སྣོད་གྲུ་གསུམ་ཨེ་ཡི་དབྱིངས་ནམ་

མཁའ་ལས་ཀྱི་བཙོན་ཁང་དུ་གྱུར་ཅེས་བརྗོད་ཅིང་བསམས་ལ།   ནང་དང་རྩེར་དུག་ཁྲག་གིས་བྱུགས་ཤིང་།   ར་རཀྟ་ཛྭ་ལ་མཱ་ར་ཡ་ཕཊ༔ བི་ཥ་ཧ་ལ་ཧཱུྃ༔ ཞེས་ཅི་རིགས་བརྗོད་པས་མོན་པ་ཕོ་མོ་རྣམས་ཀྱིས་དུག་མཚོན་གྱི་
ཆར་དབབ་པར་བསམ།   འདིའི་སྔགས་གཞུང་གི་ཐུན་ཟོར་སྒྲུབ་པ་ལྟར་བྲིས་པ་སྟེ་གཞན་དང་ཅུང་མི་འདྲ་ཡང་འདི་ཁོ་ན་དག་ཅིང་ཟབ་བོ།  །ཁྲག་གིས་གར་བླན་པའི་སར།   ཡུངས་ཀར་ནག་དང་ལྕགས་ཕྱེ་ཟངས་ཕྱེའི་
སྐམ་ཐུན་བྲབ་ལ།   སྐུ་དང་གསུང་གི་སྔགས་མཐར།   ནྲི་ཏྲི་གནོད་བྱེད་དགྲ་བགེགས་ཀྱི་སྲོག་ལ་ཐུན་རྨུག་བྷྱོ།   བྱད་མ་གནོད་བྱེད་ཀྱི་སྲོག་ལ་ཐུམས་རི་ལི་ལི་བྷྱོ།   ཞེས་ལན་མང་བརྗོད་ལ་ཕུས་བཏབ།   རྭ་ཟོར་
གཤིན་རྗེ་ལས་ཀྱི་བཙོན་ཁང་ཨེ་ཡི་སྣོད་ནམ་མཁའ་དང་མཉམ་པ་མེ་རི་ཁྲག་མཚོ་ཐོག་སེར་འཁྲུགས་པའི་ཀློང་ན་ལས་ཀྱི་གཤིན་རྗེའི་ཚོགས་སྤྲུལ་པའི་ཕོ་ཉ་སྣང་སྲིད་ཀྱི་དྲེགས་པ་བསམ་གྱིས་མི་ཁྱབ་པ་བཟོད་
པར་དཀའ་བའི་ཚུལ་དུ་ཁྲོ་ཞིང་རྔམ་པས་དགྲ་བགེགས་རྡུལ་དུ་བརླག་པའི་ལས་བྱེད་པར་བསམས་ལ།   ཁ་ཕུང་རེས་བཅད་ཚོན་སྐུད་ལྔས་བཅིངས་ལ་སྔར་གྱི་སར་བཀོད།   བྷྱོཿ ཚེ་བདག་ནག་པོའི་ཐུགས་ཀྱི་སྤྲུལ་པ་
ནི།  །ཞེས་སོགས་བཤན་པ་བཞི་དང་ཡུམ་བཞི་བསྐུལ་རྗེས་གཏོར་ཆུང་ཁྲག་སྐྱེམས་བཅས་ཟོར་གྱི་རྩར་འབུལ་ལོ།  །ཡང་ན་མཆོད་བསྟོད་གསལ་སྒྲོན་འདི་བསྒྲལ་ལས་ཀྱི་མགོར་བསྐུལ་བའམ་བཟློག་བསྐུལ་གང་རུང་དུ་

བྱས་ཀྱང་རུང་ལ་རྭ་ཟོར་བྱིན་རླབས་ཀྱང་བཤད་མ་ཐག་པ་ལྟར་དེར་བྱའོ།  །དེ་ལྟར་བསྙེན་པ་མཆོད་བསྟོད་བཅས་ཚར་བའི་རྗེས་སུ།   མ་མགོན་གཟའ་དམ་མཐུ་ཆེན་སྡེ་བཞི་སོགས་བཀའ་གཏེར་གྱི་
ཆོས་སྐྱོང་རྣམས་ཀྱི་ཕྲིན་ལས་ཇི་ལྟར་འདོད་པ་བཏང་།  དེ་ནས་ཚོགས་བྱའོ།  །དེ་ཡང་ཚོགས་ཕུད་རྒྱས་པར་བླ་མ་ཡི་དམ་ཚེ་བདག་ཆོས་སྐྱོང་སོགས་རགས་རིམ་གྱི་མཆོད་བཤགས་སོ་སོའི་གྲངས་མཉམ་
བཤམས་པའི་ཕྱག་ལེན་གདའ་ཡང་།   བསྡུ་ན་མཆོད་བཤགས་བསྒྲལ་གསུམ།   གནམ་ཕུད་དང་ལྷག་མ་བཅས་བཤམས་པས་འཐུས།   མཆོད་བཤགས་ལ་སྨན་ཕུད་བྲན་ཏེ་འབུལ།   བསྒྲལ་བལ་སྨན་
མ་བྲན་གོང་གི་ཟན་ནམ་ཟན་གྱི་ལིང་ག་དང་ཤ་དུམ་ཙམ་བཞག་ལ་བསྒྲལ་ལས་མགོར་རཀྟ་བྲན།   སློབ་དཔོན་གྱིས་རྡོ་རྗེས་སྙིང་གར་རེག་ཚུལ་བཅས་རཀྟའི་ལྷ་མོ་རང་གི་ཐུགས་ཀར་བསྡུ་ཞིང་།   དམིགས་བྱ་གསལ་ལ་
དགུག་པ་སོགས་བསྒྲལ་ལས་བྱ།   ཞལ་བསྟབ་དུས་སྨན་དང་རཀྟས་བྲན་པའི་ལིང་རོ་ཆེ་གསུམ་བྱས་པ།   ཆ་གཅིག་དབུས་ཀྱི་བཟློག་གཏོར་དང་སྒྲུབ་གཏོར་རྩར་འབུལ།   ཆ་གཅིག་ལྷག་མར་བཏབ།  ཆ་གཅིག་
ཆང་ཕུད་དུ་བཏབ་སྟེ་བཟློག་བྱང་གི་སྐབས་སྐབས་སུ་འབུལ་ལོ།  །འདིར་གཞུང་གི་བསྒྲལ་བ་བསྡུས་པ་དང་།   སྨད་ལས་ཀྱི་རྒྱས་པ་གཉིས་ཀ་བྱེད་པའང་ཡོད་ལ་དེ་ལྟར་བྱས་ཀྱང་འགལ་བ་མེད་མོད།   འོན་ཀྱང་

དོན་གཅིག་པས་ན་ཚོགས་ཀྱི་བཤགས་པའི་རྗེས་སུ་སྨད་ལས་དགྲ་བགེགས་བསྒྲལ་བའི་རིམ་པ་ལ་འཇུག་པར་བྱ་སྟེ།   བསྐུལ་དང་གསེར་སྐྱེམས་གཟུ་དཔང་སོགས་སྔོན་དུ་སོང་ནས།   ཨེ་ཁང་བསྐྱེད་པ་ནས་
ཕུང་པོ་གཏུབ་པའི་བར་བསྒྲལ་ལས་རྒྱས་པར་བྱས་ལ་ཞལ་བསྟབ་བྱ།   དེའི་མཇུག་ཏུ་བྃ་ལ་སྨན་རཀ་བྲན་ལ་བཾ་བསྐང་གཏོང་།   དེ་རྗེས་རྩ་གསུམ་སྤྱི་བསྐང་འདོན་ཅིང་མཇུག་ཏུ་གནམ་ཕུད་མཆོད།   ཚོགས་
ལ་རོལ་ཞིང་ལྷག་མ་བསྡུས་ལ་ལྷག་ཆོག་བྱ།   ལྷག་མ་བཙོན་དུ་འཛིན་ན་ཕྱིར་མི་དོར་བར་དཀྱིལ་འཁོར་གྱི་བྱང་ཤར་ཕྱོགས་སུ་སྣོད་གཅིག་ཏུ་སྤུངས་ཏེ་བཞག་གོ། ཡང་ན་ལྷག་ཆོག་འདི་ཐུན་གཏོར་གྱི་རྗེས་
གསོལ་ཁ་མཆོད་པའི་བར་དེར་བྱའོ།  །དེ་ནས་བཟློག་གཞུང་གི་མགོར།   བདག་དང་མདུན་གྱི་ཟོར་རྫས་རྣམས་དྲག་པོའི་དཀྱིལ་འཁོར་ལས་སྤྲུལ་པའི་ཟོར་བདག་དྲེགས་པ་ཡེ་ཤེས་དང་ལས་དང་འཇིག་རྟེན་གྱིས་
བསྡུས་པ་མ་ཚང་བ་མེད་པ་ཐམས་ཅད་དགྲ་བགེགས་བྱད་མའི་སྟེང་དུ་ཁྲོས་འཁྲུག་རྔམ་པར་གྱུར་པའི་ཚོགས་ལས་ཁྲོ་ཆུ་དུག་མཚོན་གྱི་སྤྲིན་དྲག་སྔགས་ཀྱི་འབྲུག་སྟོང་ལྡིར་ཞིང་ནད་མཚོན་སོགས་གདུག་པའི་
ཐོག་ཆར་དྲག་ཏུ་འབེབ་པ་ཕྱོགས་བཅུར་འཕྲོས་པས་བདག་ཅག་དཔོན་སློབ་ཡོན་མཆོད་བསྲུང་བྱ་འཁོར་དང་བཅས་པའི་འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་དང་ཁྱད་པར་དུ་དགྲ་བགེགས་བྱད་མ་རྣམས་

ཀྱི་བསམ་སྦྱོར་ངན་པ་ཐམས་ཅད་སྦུར་མ་རླུང་གིས་དེད་པ་བཞིན་བསྡུས་ཏེ་གནོད་བྱེད་དེ་དག་གི་སྟེང་དུ་ཕབ་པས་སྲུང་འཁོར་སྡེ་རིས་དང་བཅས་པ་ནག་ཐུལ་གྱིས་རྗེས་མེད་དུ་བརླག་པར་གྱུར།   ཅེས་
བརྗོད་ཅིང་དེ་ལྟར་དམིགས་པ་མ་ཡེངས་པར་ངར་བསྐྱེད་ལ་ཐུན་རྔ་བརྡུང་བ་དང་བཅས་པར།   སྐུ་སྔགས་ལ་སརྦ་ཙིཏྟ་སོགས་བཏགས་པ་ཉེར་གཅིག་གམ་ཇི་རིགས་བཟླས་མཐར་ཐལ་མོ་བརྡབ།   དེ་བཞིན་གསུང་
སྔགས་ཧ་ལ་སོགས་བཏགས་པ་དང་།   ཐུགས་སྔགས་གཟིར་སྦྱང་བཏགས་པ།   ཨེ་རིང་ལ་སྤྱང་དྲུག་གང་རུང་ངམ་བཟློག་སྦྱང་བཏགས་པ།   སོ་སོ་ནས་ཉེར་གཅིག་སོགས་བཟླས་མཐར་ཐལ་མོ་བརྡབ།   དེ་བཞིན་དུ་
གཞན་ཡང་འཆར་ཀའི་སྔགས་གྲོང་ཁྱེར་བཅོ་ལྔ་པ།   རྡོ་རྗེ་ཕ་ལམ་གྱི་བདུན་པ་ཡང་བཟློག་མེའི་སྤུ་གྲི་བཅས་ཀྱི་སྔགས་རྣམས་སོ་སོ་ནས་ཉེར་གཅིག་རེའམ་ལོང་ཡོད་ན་ཇི་རིགས་བཟླས་ལ་སོ་སོའི་རྫོགས་མཐར་ཐལ་
མོ་རེ་བརྡབ།  དེ་ལྟར་སྔགས་ཚན་པ་བདུན་པོ་སྔ་མ་སྔ་མ་བཟླས་ནས་ཕྱི་མ་ཕྱི་མ་རིམ་པས་བཟླ་བའི་ཕྱག་ལེན་མཛད་དོ།  །སྔགས་ཀུན་བཟླས་པའི་རྗེས་སུ།   ན་མོ།  རིག་འཛིན་རྩ་བརྒྱུད་ཀྱི་སོགས་དང་།   ཁྱད་པར་དུ་
འཇམ་དཔལ་གཤིན་རྗེ་གཤེད་ཕྱག་རྒྱ་ཟིལ་གནོན་གྱི་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་བདེན་པ་ཆེན་པོའི་མཐུ་ལ་བརྟེན་ནས་བདག་ཅག་དཔོན་སློབ་ཡོན་མཆོད་བསྲུང་བྱ་མི་ནོར་འཁོར་

དང་བཅས་པའི་སྔོན་ལས་འཕྲལ་རྐྱེན་ངན་པ།   འགལ་རྐྱེན་བར་ཆད་མི་མཐུན་པའི་རིགས་སུ་གྱུར་པ་ཐམས་ཅད་དང་།   ཁྱད་པར་དུ་ཕ་རོལ་མི་དང་མི་མ་ཡིན་པའི་བསམ་ངན་སྦྱོར་རྩུབ་རྦད་འདྲེ་རྦོད་གཏོང་ཆག་ཆེ་ཉམ་ང་
ལྟས་ངན་བར་ཆོད་མི་མཐུན་པའི་འཚེ་བ་གང་དང་ཅི་མཆིས་པ་ཐམས་ཅད་དགྲ་བགེགས་བྱད་མ་ཁོ་རང་གི་སྟེང་དུ་ཟློག་ཅིག་སྒྱུར་ཅིག མཱ་ར་ཡ་རྦད་ཟློག༔ ཅེས་ལན་གསུམ་བརྗོད་ལ་དཔོན་སློབ་ཀུན་གྱིས་ཐལ་
མོ་ལན་གསུམ་བརྡབ།   དེ་ནས།  །ཧཱུྃ ཆོས་ཀྱི་དབྱིངས་ནས་རང་བྱུང་སོགས་བཟློག་གཞུང་གྱེར།   དམ་ཉམས་བསྒྲལ་བའི་ཤ་རུས་ཞལ་དུ་བསྟབ།   ཅེས་པ་རྣམས་བརྗོད་པའི་དུས་སུ་གཏོར་ཆུང་ཤ་དུམ་བཅས་
པ་རེ་དང་ལིང་རོ་ཆང་ཕུད་བཅས་བཟློག་གཏོར་ལ་བྲན་ནོ།  །བཟློག་གཞུང་ཚར་གཅིག་གམ།  །ཉི་མས་ལོང་ཁོམ་ཡོད་ན་བསྐྱར་ཀྱང་ལེགས།  མཐར་ཐུན་གཏོར་ལ་རཀྟ་བྲན་དགུག་གཞུག་བྱིན་རླབས་བྱ།   སྨན་
ཕུད་བྲན་ནས་ཨཱ་ཀྲོ་སྤྱི་བསྙེན་ལ་གཏོར་སྔགས་བཏགས་པས་འབུལ།   དམར་ཆེན་གཏོར་ཟོར་སོགས་ཀྱིས་ཟོར་དུ་འཕང་།   སྔགས་འབུལ་རྗེས་ཐུན་གཏོར་འབུལ་ཆོག་ཇི་རིགས་སྦྱར་ཀྱང་རུང་ངོ་།  །དེ་ནས་གསོལ་
ཁ་མཆོད།   ཆད་ཐོའི་གཏོར་མར་སྨན་རཀ་བྲན་ལ་འབུལ།   བརྟན་གཏོར་ལ་སྨན་བྲན་ནམ་མཁའ་མཐོངས་རབ་བཏེགས་ལ་ཕུལ།   ཆད་བརྟན་གྱི་གཏོར་སྣོད་སྦུབ་སྟེ་བྲོ་བརྡུང་དང་།   མཆོད་བསྟོད་བཟོད་གསོལ་བསྡུ་

ལྡང་བཀྲ་ཤིས་བར་དུ་བྱའོ།  །ཐུན་ཟོར་གྲུབ་པའི་རྟགས་ནི་རབ་རྭ་ཟོར་འཕག་པ་དང་།   ཟོར་ཐུན་རྣམས་ལས་སྒྲ་འོད་དུ་ངས་མེ་སྟག་འཕྲོ་བ་སོགས་དང་།   ཐ་མའང་ཉམས་དང་རྨི་ལམ་དུ་
བཟློག་བསད་གྲུབ་པའི་རྟགས་རྣམས་ཇི་རིགས་འབྱུང་ངོ་།  །གོང་བཤད་ལྟར་ཞག་གྲངས་དུ་སྒྲུབ་ཀྱང་སང་ཟོར་འཕེན་པའི་དོ་ནུབ་སྒོ་དབྱེ་བྱ་ན།   བཟླས་པའི་མཇུག་ཏུ་ཟོར་གྱི་ནུས་པ་བསྐྱེད་ཕྱིར་ཟོར་སྐོར་བྱ་སྟེ་
སློབ་དཔོན་གྱི་མདུན་དུ་གཡས་གཡོན་གྲལ་གཉིས་སུ་བྱས་པ་དཀྱིལ་འཁོར་ལ་ཐུག་པར་བསྒྲིགས།  ཨེ་རིང་བཟློག་སྤྱང་ཅན་བཟླ་བཞིན་མཆོད་གཡོག་གིས་ཕྱོགས་གཏོར་བཞི་ནས་བརྩམ་ཞིང་བླང་སྟེ་གཡས་
གྲལ་གྱི་མཐལ་ལོགས་ནས་རིམ་བཞིན་ལག་འགྲིམ་ལ་ཐམས་ཅད་ཀྱིས་འཕེན་པའི་སྟངས་ཀ་གར་པད་ལྟ་བུ་བསྒྱུར་ཞིང་ཐལ་མོ་བརྡབ།   ཟོར་རྫས་ལ་ཕུས་འདེབས།   དེ་བཞིན་ཟོར་ཀོང་ཐམས་ཅད་དང་རྡོ་ཟོར་འུར་
ཐོག་བཅས་དང་།   མདའ་གཞུ།   རྭ་ཟོར།   བྱིན་རླབས་རྫས་ཁྲག་ཡུངས་བཟློག་པའི་གཏོར་ཆེན་གྱིས་མཐའ་བརྟེན་པ་གཡས་སྐོར་དུ་བསྐོར་ལ་སླར་དཀྱིལ་འཁོར་ལ་བསྒྲིག འདི་ཡན་ཟོར་ཀོང་རྣམས་དལ་ལ་ཟུར་
བསྟན་ནས་བཀོད་པ་ཡིན་ཡང་།   འདི་ནས་བཟུང་ནུས་པ་ཐོན་པའི་ཚུལ་གྱིས་ཟུར་ཕྱིར་བསྟན་དུ་བསྒྲིག དགོང་མོ་བཟློག་གཞུང་གྲུབ་རྗེས་སློབ་དཔོན་ཆས་སུ་ཞུགས་པའམ་འཇམ་ཆས་ཀྱིས་སྒྲུབ་ཁང་ཐོག་གམ་

སྒོར་ཟོར་ལམ་དང་བསྟུན་ཏེ་ཐོན་ལ།   གསེར་སྐྱེམས་རྒྱས་པ་བཏང་བླ་མ་རིག་འཛིན་སོགས་ཀྱི་མཐར་སློབ་དཔོན་གྱིས་ལྷའི་ང་རྒྱལ་གྱིས་ཧུབ་གང་བཏུང་།   དེའི་ལྷག་མ་གཏོར་མ་དང་ལྷག་མར་བྲན།   སྐབས་དེར་
སྲིད་པ་ཧུའི་དཀར་གཏོར་བཏང་།   སློབ་དཔོན་གྱིས་ཙཀ་ལིའི་རྒྱབ་ཡིག་ཀློགས་ཤིང་དཀར་གཏོར་ཟོར་ལམ་ཕྱོགས་སུ་འཕང་བ་དང་ལྷན་ཅིག་སོར་མོ་རྣམས་ནང་དུ་བསྣོལ་ཞིང་བསྡོམས་ལ་ཁ་ཕྱེ་ཞིང་མཐེ་བོང་གཉིས་
བསྒྲེང་བ་སྲིད་པ་ཧུའི་ཕྱག་རྒྱ་བསྟན།  འདིར་སྲིད་ཧུའི་ཙ་ཀླི་ནི་སྲིད་ཧུ་བསྡུས་པ་དེ་དང་།   གཤེད་རྒྱུད་ནས་གསུངས་པ།   འདི་ཡི་མནན་སྲེག་གཏོར་མ་འཕེན་ཕྱོགས་དང་།  །ཁྱད་པར་གཤིན་རྗེའི་འཁོར་ལོ་
བསྐོར་ཕྱོགས་དེར།  །ལྷ་འདྲེ་གདུག་པ་ཆེ་ན་ལྡོག་ཀྱང་སྲིད།  །དེ་ལ་ཧུ་ཕྱག་རལ་གྲིའི་རྒྱ་ཅན་དགོས།  །ཞེས་པ་ལྟར།   གཞི་མ་དར་རམ་རས་དཀར་ལ་རལ་གྲི་མེ་འབར་བ་ཡུ་བ་མཱུཾ་མཚན་གྱི་རྩེ་ནས་མར།   
ཨོཾ་དང་ཡམ་སོ་གཉིས་མའི་མཐར་ཧཱུྃ་ཕཊ་སྦྱར་བ་འབྲུ་རེ་རེ་ནས་བརྩེགས་མར་གསེར་གྱིས་བྲིས་ལ་ཕྱོགས་དེར་ཕྱར།   དེའི་རྒྱབ་ཡིག་ནི་ལྷ་འདྲེ་གང་དང་གང་རྒྱུ་བ་ཡུལ་ལྷ་ཟོ་དོར་ས་བདག་ཀླུ་གཉན་ཐམས་ཅད་
ཉོན་ཅིག ཁྱེད་རྣམས་ལ་ཕུར་པའི་དབལ་མཚོན་མི་བསྟན།   ཡུངས་ཀར་གྱི་རྦབ་ཆེན་མི་བསྒྲིལ།   དྲག་པོ་ཐུན་གྱི་ཕོ་ཉ་མི་འགྱེད།   དྲག་པོ་མངོན་སྤྱོད་ཀྱི་ལས་གང་བྱེད་པ་ཁྱེད་ཅག་རྣམས་ལ་མི་

བྱེད་པས།   མ་འཇིགས་ཤིག མ་སྐྲགས་ཤིག རང་གནས་སུ་འདུ་གཅིག རིག་འཛིན་རྣལ་འབྱོར་པ་བདག་གི་མགོན་སྐྱབས་དཔུང་རོགས་རྒྱ་ཆེན་པོ་མཛོད་ཅིག ཅེས་སོ།  །དེ་ནས་
ལྷག་མ་བཏང་།   དེ་རྗེས་གཏོར་མའི་ལམ་བསྟན་ཞེས་སོགས་ཀྱི་དུས་ཕྱོགས་གཏོར་དམར་གཏོར་མཐེབ་སྐྱུ་ཅན་བཞི་ཕྱོགས་སོ་སོར་འཕེན་ཞིང་ཕུད་གཏོར།   སྟེང་གི་ལྷ་ལ་སོགས་འདོན་ཞིང་གསེར་སྐྱེམས་
མཆོད།   དེ་རྗེས་ཚིག་ཐ་མར་རོལ་མོ་དྲག་བརྡུང་དུས་དྲག་སྔགས་བཟླ་ཞིང་ཟོར་ཀོང་རྡོ་ཟོར་མདའ་ཟོར་གསུམ་རེ་རེ་ཟོར་ལམ་དུ་འཕང་།   རྭ་ཟོར་གདེངས་པའི་སྟངས་ཀ་ཙམ་བྱས་ལ་བཞག བཟློག་གཏོར་ཟུར་བ་དེ་
ཐོགས་ལ།   བྷྱོ་བྷྱོ་སྡང་བའི་དགྲ་ལ་སོགས་མཐར་དྲག་བརྡུང་བཅས་ཟོར་ལམ་དུ་འཕང་།   ཐལ་མོ་བརྡབ།   གཏོར་སྣོད་བཤལ་ཆུར་ནས་འབྲུ་བཏབ་ལ་བརྟན་གཏོར་རྩར་བླུགས་ཤིང་བརྟན་མ་བསྐྱང་།   མཚམས་
གཅོད་བྱས་ལ་ནང་དུ་ལོག་སྟེ།   ལས་རྗེས་གཞུང་ལྟར་བྱའོ།  །རྗེས་ཀྱི་བྱ་བ་ཟོར་དངོས་འཕེན་ཉིན།   ཚོགས་ཀྱི་མགོ་ནས་སློབ་དཔོན་ཆས་སུ་ཞུགས་ཏེ།  དཀྱིལ་འཁོར་མདུན་དུ་བསྒྲལ་ལས་བྱ་བའམ།   
གང་ལྟར་ཡང་བཟློག་གཞུང་བར་གོང་བཤད་ལྟར་བཏང་།   འདི་ཉིན་བམ་སྐོང་མི་དགོས་པ་ཙམ་ཁྱད་པར་རོ།  །ད་ནི་བཟློག་པའི་དུས་ལ་བབས།   ཞེས་པའི་དུས་ཟོར་ཆེན་གྱི་ཞལ་ཟོར་ལམ་བསྒྱུར་ཞིང་བསྒུལ།   དཀར་

ལམ་འཐེན།   དམར་གྱི་གཏོར་མའི་མཆོད་པ་འབུལ།   ཞེས་པའི་དུས་སུ་མཆོད་བཤགས་བསྐང་བཟློག་གི་གཏོར་མ་བཞི་ཟོར་ཆེན་རྩར་འབུལ།   ཟོར་རྫས་གཞན་ཀྱང་ཟོར་ལམ་དུ་ཅུང་སྤགས།  བྱད་མ་འབུམ་
གྱི་ལྟས་ངན་ཟློག ཅེས་པའི་རྗེས་སུ་ཟོར་ཆེན་སོགས་བཏེག་ལ་དྲག་བརྡུང་གི་མཐར་སེར་སྦྲེང་གི་རྗེས་མར་སློབ་དཔོན་གྱིས་དྲག་ཆས་དང་སྒྲིབ་ཤིང་སྲུང་བ་སོགས་ཀྱི་རྫས་འཆང་བ་དང་བཅས་ཏེ་རྭ་ཟོར་
ཐོགས་ལ་སྔགས་བཟླ་ཞིང་བསྐྱེད་རིམ་གསལ་བས།   ཕྱི་རོལ་ཟོར་ལམ་དུ་ལམ་འགྲོས་ཀྱི་རྣམ་པར་འཇུག ཟོར་ཆེན་གྱི་ཤུལ་དུ་བམ་བཀོད།   སྒོ་ཕྱོགས་གང་བདེའམ།   སྲིན་མོའི་ཟ་ལམ་དུ་གྲགས་པ་
གོམ་པ་བདུན་ཅུ་ཙམ་འདས་པའི་གཏོར་ཚུགས་སྟེང་ཟོར་རྣམས་གདན་ལ་བཞག གསེར་སྐྱེམས་རྒྱས་པ་བཏབ།  སྲིད་ཧུའི་དཀར་གཏོར་ཁར་སང་ལྟར་དང་།   ལྷག་མ་འདོན་ཡང་དཀར་གཏོར་དང་ལྷག་
མ་དེར་མི་མཆོད་པར་ཟོར་གྱི་སྣ་ལ་ཁྱེར་ཞིང་གང་དུ་འཕེན་པའི་གདོང་ལ་བཏང་།   དེ་ནས་སློབ་དཔོན་གྱིས་བྷན་ཕུར་ཐོགས་ལ་ཟོར་འཆམས་སོགས་བྱེད་ན་དེར་བྱ།   ཟོར་རྣམས་འཕེན་སྟངས་ཙམ་བྱས་ནས་ཕུས་
བཏབ་ལ་བཞག ཡང་སློབ་དཔོན་གྱིས་ར་ཟོར་ཐོགས་ཏེ་སྔར་ལྟར་སེར་སྦྲེང་བཅས།  གང་དུ་འཕེན་པའི་སར་སོང་ལ་ལིང་ག་ལ་དམིགས་བྱ་དགུག་བསྟིམ་བྱས་རྗེས།   ཟོར་འཕེན་པའི་གཞུང་ཚིག་ཁར་སང་

ལྟར་བརྗོད་ལ་ཟོར་ཀོང་རྡོ་ཟོར་མདའ་ཟོར་རྣམས་རིམ་བཞིན་ཨེ་རིང་བཟློག་སྤྱང་ཅན་བཟླ་ཞིང་སྟངས་དང་བཅས་པས་འཕང་།   དེ་ཡང་རྡོ་མདའ་གཉིས་ཕྱོགས་བཞིར་གདེངས་ཙམ་རེ་བྱས་ཏེ་དངོས་
ཟོར་ལམ་དུ་འཕང་།   ཟོར་ཀོང་གི་ཁ་ཚུར་ལོག་ན་སླར་བླངས་ནས་སྐེད་ལ་བསྐོར་ཞིང་རྐང་མཐིལ་ལ་གཞར་ཏེ་འཕང་བས་འགྲོ།   དེ་རྗེས་རྭ་ཟོར་འཕེན།   དེ་ཡང་ལན་དང་པོའི་ཚེ་ཐེབས་ན་ལེགས།   ལོག་པ་དང་
སྒང་ལྐུག་བྱུང་ན་སླར་བསྐྱར་ཏེ་དྲག་སྔགས་དང་སྲོག་ལེན་གྱི་གསང་སྔགས་སྦྱར་ཏེ་འཕང་།   དེས་ཀྱང་མ་ཐེབས་ན་རྐེད་པར་གཡོན་དུ་བསྐོར་ཞིང་རྐང་པ་གཡོན་པའི་འོག་ཏུ་དྲངས་ལ།   བསད་སྔགས་དྲག་པོ་དང་
རུ་ཏྲི་ཏྲི་ག་ནན་ཤག་རྦད་བྷྱོ་བྷྱོ།   ཞེས་བཟླ་ཞིང་འཕང་བས་ཐེབས།   དེ་ལྟར་ལན་གསུམ་བསྐྱར་ཀྱང་མ་ཐེབས་ན་དེ་ལས་བསྐྱར་སྲོལ་མེད་དེ་ཆག་ཆེ་བས་སླར་ཟོར་བསྐྱར་ཏེ་སྒྲུབ་པ་སོགས་རིམ་གྲོ་དྲག་པོ་བྱའོ།  །དེ་ཡང་རྭ་
ཟོར་གྱི་ཐེབས་བཟློག་འབྱམས་གསུམ་གྱི་མཚན་མ་ནི།   རྭ་རྩ་རྩེ་གཉིས་ཐེབས་ཕྱོགས་སུ་ཕར་བསྟེན་ལ་མིག་སྟེང་དུ་གཏད་ན་ཐེབས་ཆེན།   དེ་འདྲ་ལ་མིག་འོག་ཏུ་བསྟན་ན་གན་ཐེབས།   རུ་རྩེ་ཐེབས་ཕྱོགས་དང་རྩ་བ་
རང་ལ་བསྟན་ཞིང་མིག་སྟེང་དུ་ཡོད་ན་བརྡུང་ཐབས་ནང་མའམ་གཡས་པ།   དེ་ལས་མིག་འོག་ཏུ་གཏད་ན་བརྡུང་ཐེབས་ཕྱི་མའམ་གཡོན་པ་སྟེ་དེ་བཞི་གང་ཡིན་ཀྱང་ཐེབས་པ་ཡིན་ལ་སྔ་མ་སྔ་མ་བཟང་།   དེ་བཞི་ལས་

གོ་བཟློག་པ་ནི་ལོག་པ་བཞིའོ།  །རྭ་རྩ་རྩེ་གཉིས་ཀ་ས་ལ་ཟུག་ན་ལྐུག་པ་དང་རྩ་རྩེ་གཉིས་གནམ་དུ་བསྟན་ཞིང་སྒང་ཚུགས་ན་སྒང་པ་ཞེས་བྱ་སྟེ་འབྱམས་པའོ།  །སྒང་ལྐུག་གཉིས་པོའི་ཡར་རྭ་རྩེ་དགྲ་ཕྱོགས་
བསྟན་ན་རྒྱ་འདྲེའི་ཟོར་ཐེབས་ཞེས་ཟེར་ཀྱང་རྒྱུད་ལས་འདི་ལའང་བསྐྱར་དགོས་པར་གསུངས་སོ།  །རྭ་ཟོར་འཕང་བའི་དེ་མ་ཐག་ཟོར་ཆེན་བཏེགས་ལ་མེ་སྦར།   བྷྱོ་བྷྱོ་སྡང་བའི་དགྲ་ལ་བྷྱོ།   
སོགས་མཐར་དྲག་བརྡུང་བཅས་ཟོར་འཕང་།   ཕོད་ཀའི་སྣ་གཉིས་བཟུང་བའི་དུལ་མོ་སྟེ་གཡབ་མོ་དགུ་བརྡབ།   ཐལ་མོ་དགུ་ཕྲུགས་སུ་གདབ།   དམོད་པ་དང་དམིགས་རྣམ་གསལ་པོར་བྱའོ།  །བཤལ་
ཆུས་བརྟན་མ་བསྐྱང་།   སློབ་དཔོན་རྡོར་དྲིལ་ཐོགས་ལ་མཚམས་གཅོད་དང་སྲུང་འཁོར་བསྒོམ།   ཨེ་རིང་ལ་གསང་ལམ་དགག་པའི་སྤྱང་མོ་བཏགས་པ་དང་ཨུཥྞཱི་ཥའི་སྔགས་བཟླས་ལ་སླར་ལོག་སྟེ་སྒོ་དྲུང་
དུ་གཏོར་གཞོང་ཟོར་སྣོད་ཐམས་ཅད་ཁ་སྦུབས་ལ།   དགྲ་བགེགས་དམ་སྲི་དགུག་གཞུག་བྱ།   ལག་གཡོན་སྟེང་དུ་བྱས་པའི་ལག་པ་བསྣོལ་ཞིང་སྡིགས་མཛུབ་ཀྱིས་མཐེའུ་ཆུང་རྣམས་སྦྲེལ་བའི་བྲོ་ར་
ཟླུམ་པོར་བསྐོར་ལ་བྲོ་བརྡུང་འདོན།   རྐང་པ་གཡས་ཀྱིས་ཞེས་སོགས་དུས་རྐང་གཡས་གདེངས་ཏེ་གཏོར་གཞོང་མནན་ཚུལ་སོགས་དང་།   དེ་བཞིན་གཡོན་པའི་སྟབས་ཀྱང་བྱ།   ཨེ་རིང་མནན་སྤྱང་ཅན་ཅུང་ཟད་

དང་།   དེ་རྗེས་སུམྦྷ་ནི་འདོན་བཞིན་དང་པོ་བྲོ་གྲལ་གཡས་སྐོར་བྱས་ལ་སློབ་དཔོན་ཤར་དུ་ཕྱིན་ནས་ཞི་བའི་གསོལ་བྱང་།   དེ་བཞིན་གཉིས་པར་གཡོན་སྐོར་གྱིས་སློབ་དཔོན་བྱང་དུ་གནས་པས་
དྲག་པོའི་གསོལ་བྱང་།   གསུམ་པར་གཡས་སྐོར་གྱིས་སློབ་དཔོན་ནུབ་ཏུ་གནས་པས་དབང་གི་གསོལ་བྱང་།   བཞི་པར་གཡོན་སྐོར་གྱིས་སློབ་དཔོན་ལྷོར་སླེབས་ནས་རྒྱས་པའི་གསོལ་བྱང་བརྗོད།   ཡང་ན་
རྒྱས་པར་གཡས་སྐོར་བྱ།   ཞི་བ་བར་ལས་སོ་སོའི་སོར་མོ་སྦྲེལ་ནས་བྲོ་དམིགས་སོགས་གཞན་དུ་ཤེས་པར་བྱ་སྟེ་བྲོ་འདི་ལས་ཀྱི་མཐའ་སྡུད་ཡིན་པས་གནད་ཆེའོ།  །གཏོར་གཞོང་རྣམས་ཁ་གྱེན་དུ་བསྟན་
སློབ་དཔོན་གྱིས་འབྲུ་ཚོམ་རེ་བླུག ནང་དུ་ལོག་ནས་གཏོར་མ་རྣམས་ཐོག་ཁར་འབུལ་ཞིང་ཆད་ཐོ་སོགས་ལས་རྗེས་བྱ།   རྒྱས་པར་བྱེད་ན་སང་ཉིན་སྔ་བར་ལས་གཞུང་བསྲང་ཚོགས་དང་གཏང་རག་གི་
ཚུལ་དུ་བམ་བསྐང་བཏང་བམ་གྱི་ཞུན་ཆེན་གྱི་མར་མེ་སྦར།   རྩ་གསུམ་བསྐང་བའི་རྗེས་མཆོད་པའི་གཏོར་མ་ཐམས་ཅད་བསྒུལ་ཞིང་སྨན་རཀ་བྲན།   སློབ་དཔོན་གྱིས་ནས་འཐོར་ལག་གིས་རེག་ཙམ་
བྱས་ལ་ཐོག་ཁར་གཏོར་སྟེགས་སྟེང་མཆོད་པ་སྦྲེང་ཚར་བཤམ།  དཔོན་སློབ་ཐམས་ཅད་སྒྲུབ་ཁང་སྟེང་དུ་བྱོན་ཏེ།   སྔགས་དྲུག་ཕྱག་དྲུག་གིས་བྱིན་གྱིས་བརླབས་ནས་གསེར་སྐྱེམས་བཏང་།   ཆད་ཐོ་

འདོན་ཞིང་གཏོར་མ་རྣམས་ཞལ་ནང་དུ་བསྟན་ལ་ཕུལ།   གང་འདོད་ཕྲིན་ལས་བཅོལ།  བཛྲ་མུཿས་གཏོར་མགྲོན་རྣམས་གཤེགས།   ནང་དུ་ལོག་ནས་མཆོད་བསྟོད་སོགས་ཆོ་གའི་ལས་རྗེས་བསྡུ་བར་བྱའོ།  །
འདི་དག་བྱང་པའི་ཕྱག་བཞེས་བཞིན་བརྗོད་པ་ཡིན་ལ།   རྙིང་མ་སྤྱི་འགྲོས་ལྟར་བྱེད་ན་ཡང་ཁོག་འདྲ་ལ་ཟོར་སྒོ་ནི་ཟོར་འཕེན་ཉིན་དབྱེ་བར་བྱས་ཀྱང་ཆོག ཉིན་ཐ་མར་བཟློག་གཞུང་གྲུབ་རྗེས་དཀྱིལ་འཁོར་གྱི་
ལྷ་ལ་མཆོད་བསྟོད་དང་ཡིག་བརྒྱ་ཚར་གཅིག་གིས་མཐར་ཟོར་སྐོར་བྱ་སྟེ།   ཧཱུྃ་ཧ་ཧེ་ཕཊ་བྷྱོ་རཾཿ གཏོར་མའི་ཡེ་ཤེས་པ་ནམ་མཁར་བཏེག དམ་ཚིག་པ་བདག་ལ་བསྟིམ།   སླར་ཡང་གཏོར་ཆེན་ཟོར་རྫས་
དང་བཅས་པ་དཔལ་ཕྱག་རྒྱ་ཟིལ་གནོན་གྱི་ལྷ་ཚོགས་སྤྲུལ་པ་ཡང་སྤྲུལ་ཕོ་ཉ་ཟོར་བདག་དྲེགས་པའི་དམག་ཚོགས་ཐམས་ཅད་ཁྲོས་འཁྲུག་རྔམ་པའི་རང་བཞིན་གྱིས་སྟོང་གསུམ་སྐད་ཅིག་ལ་བརླག་ནུས་པའི་
མཐུ་རྩལ་ཆེན་པོས་དགྲ་བགེགས་བྱད་མའི་སྟེང་དུ་རྔམ་ཞིང་རྒྱུག་པར་གྱུར།   ཅེས་བརྗོད་ཅིང་དེ་ལྟར་དམིགས་ལ་རྟོག་མེད་སྲོག་ལེན་ནག་པོའི་སྔགས་སྡེབས་འདི་འཕང་བ་ཟོར་གྱི་ལས་ལ་ཟབ་པས་
སྦྱར་བར་བྱ་སྟེ།   རྦད་ཐུམས་རི་ལི་ལི།  ཞེས་པས་མགོ་དྲངས་ནས།   ཨེ་རིང་བཟློག་སྤྱང་ཅན་གྱི་མཐར།   དྲིལ་ཤག་སྲོག་ཁྱེར་བྷྱོཿ ཏྲི་མྱགས་ཀ་པ་ཡཿ ཞེས་སྦྱར་ཏེ་བཟླས།   སྐོར་ལུགས་སོགས་གོང་འདྲ་ལ་

སླར་གཏོར་སྟེགས་སྟེང་དུ་བཀོད།   ཐུན་གཏོར་ལ་དགུག་གཞུག་བྱས་ནས་དམག་ལྟོའི་ཚུལ་དུ་ཟོར་རྩར་འབུལ།   དེ་རྗེས་གསེར་སྐྱེམས་དང་གཞུང་གི་གཏོར་མའི་ལམ་བསྟན་སོགས་ནས།   བཅོལ་
བའི་ཕྲིན་ལས་འགྲུབ་པར་མཛོད།   ཅེས་པའི་བར་འདོན་ཞིང་ཕྱི་རོལ་ཟོར་ལམ་དུ་གསེར་སྐྱེམས་མཆོད་ལ་ཕྱི་སྒོ་དབྱེ།   དེ་ནས་ཆད་ཐོ་འདོན་ཅིང་གཏོར་མ་ཟོར་རྩར་འབུལ།  དེ་རྗེས་ཟོར་རྣམས་ཁྱེར་ལ་གཏོར་
ཚུགས་སམ་ཟ་ལམ་དུ་གསེར་སྐྱེམས་དང་སྲིད་དུ་ལྷག་མ་བཏང་།   དཀར་གཏོར་དང་ལྷག་མ་བཙོན་འཛིན་རྣམས་ཟོར་འཕེན་པའི་སྣ་ལ་གཏོང་གི་གཏོར་ཚུགས་སྟེང་དུ་མཆོད་པར་མི་བྱའོ།  །ཟོར་འཕེན་
སར་གསེར་སྐྱེམས་གཟུ་དཔང་གང་རིགས་བཏང་།   ལིང་ག་ལ་དགུག་གཞུག་རྗེས།   ཧཱུྃ། ཆོས་ཀྱི་དབྱིངས་ཀྱི་ཕོ་བྲང་གི། དྲག་པོ་ཨེ་ཡི་གཞལ་ཡས་ནས།  །ཕྱག་རྒྱ་ཟིལ་གནོན་ལྷ་ཚོགས་ཀྱི།  །ཐུགས་
དམ་ཆེན་པོའི་དུས་ལ་བབས།  །དྲག་པོ་ཟོར་གྱི་ལས་མཛོད་ཅིག   །ཅེས་བསྐུལ་ནས།   ཧཱུྃ། སྟེང་གི་ལྷ་ལ་སོགས་ཀྱི་མཐར།  །ཨེ་རིང་བཟློག་སྤྱང་བཏགས་པའི་སྔགས་བཟླ་བཞིན་རོལ་མོ་བཅས་ཟོར་ཀོང་རྡོ་
མདའ་རྭ་ཟོར་རྣམས་འཕང་།   སྤྲོ་ན་ཟོར་ཀོང་སོགས་སོ་སོའི་འདོན་ཆ་གཞན་ནས་སབ་པའམ།   སྨིན་གླིང་དྲེགས་འཇོམས་ལྟར།   ཧཱུྃ། ཁྲག་འཐུང་འཇམ་དཔལ་གཤིན་རྗེ་ཡིས།  །ཕོ་ཉར་མངག་པ་སོགས་

ཀྱི་ཚིག་ལ།   གྲུ་གསུམ་གདུག་པ་ཀོང་བུའི་ཟོར།  །ཞེས་དང་།  རི་བོ་ཉིལ་བ་རྡོ་ཡི་ཟོར།  །ཞེས་དང་།   རྣོ་མྱུར་ཤུགས་དྲག་མདའ་ཡི་ཟོར།  །ཞེས་དང་།   སྟོབས་ལྡན་ཤུགས་དྲག་རྭ་ཡི་ཟོར།  །ཞེས་སོ་སོར་ཁ་བསྒྱུར་ལ་
འཕེན་པར་བྱའོ།  །གཞན་ཡང་སྤྲོ་ན་བཅའ་གཞིའི་དུས་སུ་ཡང་ཁྲག་ཀོང་ངམ་ཐོད་ངན་དུ་ཁྲག་སྣ་བླུག་པ་ཁྲག་ཟོར་དང་།   དེ་བཞིན་དུག་སྣའི་དུག་ཟོར་དང་།   གཏོར་ཟོར་ཟོར་ཆུང་རྣམས་ཟུར་དུ་བཅས་པའམ།   
ཟོར་ཀོང་གི་ནང་དུ་ཀོང་བུ་གྲུ་གསུམ་རེར་དུག་ཟོར་དང་།   ཁྲག་ཟོར་དང་།  གཏོར་ཟོར་བྱས་ཀྱང་རུང་སྟེ།  དེ་འདྲའི་རྒྱས་སྤྲོས་ཡོད་ན།  འདིར་འཕེན་དུས་ཀྱང་།   དཔའ་ཀློང་འཁྲུག་པ་ཁྲག་གི་ཟོར།  །ཞེས་དང་།   མུན་པ་འཐིབ་པ་དུག་གི་ཟོར།  །
ཞེས་དང་།   གནམ་ལྕགས་ཤུགས་ལྡན་གཏོར་མའི་ཟོར།  །ཞེས་ཁ་བསྒྱུར་བྱ་སྟེ་སོ་སོའི་མཐར་ཨེ་རིང་བཟློག་སྤྱང་ཅན་ནམ།   དེ་དང་སྲོག་ལན་དྲག་སྔགས་བསྡེབས་ཏེ་བཟླས་ལ་འཕང་ངོ་།  །ཟོར་ཆས་
ཀུན་གྱི་མཐར།   ཧཱུྃ།  དམར་ཆེན་གཏོར་ཟོར་སོགས་ཀྱིས་ཟོར་ཆེན་འཕངས་ནས།   བཟློག་པ།   བྷྱོ་བྷྱོ་སྡང་བའི་དགྲ་ལ་བྷྱོ།  སོགས་འདོན།  སྤྲོ་ན་དགོངས་གསོལ་དམོད་པ་ཅན་བྱ་སྟེ་ཟོར་ཆས་སོགས་ཀྱི་སྔོན་དུའམ་
ཡོངས་གྲགས་ཟོར་ཆེན་འཕངས་ནས་འདོན་སྲོལ་ཡོད་དོ།  །འཕེན་དུས་ཀྱི་དམིགས་པ་ནི།   གཏོར་སྣོད་དྲག་པོའི་གཞལ་ཡས་སུ་ཟོར་རྫས་ལས་ཀྱི་ཕོ་ཉ་དྲེགས་པ་བསམ་གྱིས་མི་ཁྱབ་པ་གནམ་ལྕགས་ཐོག་

ཆར་ལྟར་འཁྲུགས་པས་དགྲ་བགེགས་རྩ་སྦུར་མེས་བསྲེགས་པ་ལྟར་རྗེས་ཤུལ་མེད་པར་བཅོམ་པ་དང་།   ཁྱད་པར་དུ་ཟོར་ཀོང་རྣམས་རི་བོ་མཆོག་རབ་དང་མཉམ་པའི་ཁྲོ་ཆུའི་རི་རབ་
གྲུ་གསུམ་པ།   ཕོ་ཉ་དང་ནད་མཚོན་དུག་གི་བས་འཁྲིགས་པ།   རྡོ་ཟོར་ནི་རི་རབ་ཀྱི་ཚད་དང་མཉམ་པའི་རྡོ་ཟོར་ཐོགས་པའི་གནོད་སྦྱིན་གདུག་པའི་བུ་མོ།   ཟོར་གཞུའི་ཡ་མཆོག་ལ་འབྲུག་སྒྲ་ལྡིར་ཞིང་
མ་མཆོག་ལ་གློག་དམར་འཁྱུག་པ་ཆང་ཟུང་ནས་ཐོག་མདའ་སེར་བ་ལྟར་འཕྲོ་བ།   རྭ་ཟོར་ཨེ་ཡི་བཙོན་ཁང་ནས་ལས་གཤིན་གྱི་དམག་ཚོགས་སྤྲིན་ལྟར་འཁྲིགས་ཤིང་དྲག་སྔགས་ཀྱི་འབྲུག་སྟོང་ལྡིར་
བ་ནད་དང་དུག་ཁྲག་གི་ན་བུན་འཐིབ་པ་མཚོན་ཆ་སྣ་ཚོགས་ཀྱི་ཆར་དང་ཐོག་སེར་དྲག་པོ་འཕྲོ་བ།   གཏོར་ཟོར་གྱི་རྩེ་མོར་མཚོན་ཆ་སྣ་ཚོགས་སྐར་ལྟར་འཁྲུགས་པ་སྐེད་པར་ཟོར་བདག་ཕོ་མོ་བུ་ཡུག་ལྟར་འཚུབ་
པ་རྩ་བར་ཁྲག་མཚོ་འཁྱིལ་ཞིང་ཕྱོགས་ཀུན་ཏུ་མེ་རི་དམར་ནག་འབར་བ།   ཟོར་རྫས་ཐམས་ཅད་ལས་ཀྱང་ཕོ་ཉ་དང་མཚོན་ཆ་སྣ་ཚོགས་བསམ་གྱིས་མི་ཁྱབ་པ་ལྕགས་ཞུན་གྱི་ཟི་ར་ལྟར་ཁོལ་ཞིང་སྣང་སྲིད་ཀྱི་གདུག་
པ་མ་ལུས་པ་འདུས་པའི་ངོ་བོ་དགྲ་བགེགས་གདུག་པ་ཅན་འདུལ་བ་ལ་ཐོགས་པ་མེད་པའི་མཐུ་དང་ལྡན་པར་བསམ།   ཁྲག་ཟོར་ཡོད་ན་ཁྲག་གི་རྒྱ་མཚོ་ནད་སྣ་ཚོགས་ཀྱི་རླངས་པ་སྔོ་དམར་འཕྱུར་བ་ལ།   ནད་བདག་མ་

མོའི་ཚོགས་སྐར་ལྟར་འཕྲོ་བ།   དུག་ཟོར་དུག་གི་རང་བཞིན་དུག་ངས་མུན་པ་ལྟར་འཐིབ་པ་ལ་ཟོར་བདག་དམུ་དང་བདུད་ལ་སོགས་པ་འཕྲོ་བ་སོགས་སུ་བསྒོམ་མོ།  །ཟོར་འཕེན་དུས་དངོས་ཀྱི་གདབ་ཁ་འདིར་དྲག་
པོའི་དུས་དང་ཁྱད་པར་ཐེབས་བཟློག་གནད་ལྡན་བརྩིས་ན་མཆོག་ཏུ་ལེགས་སོ།  །དེ་ལྟར་ཟོར་འཕང་བས་གནོད་བྱེད་ཁོ་རང་གི་ལྷ་སྲུང་རྣམས་ཁོ་རང་གི་བདུད་དུ་བབས་ཏེ་ཟན་ལ་ཁྱི་རུབ་པ་བཞིན་ཁོ་རང་གི་ཤ་ཁྲག་
དམར་ཆིལ་གྱིས་བཏང་བ་དེ་ཧབ་ཤ་བྱེད་ཅིང་ཟོས་བར་བསམས་ལ།   ཨེ་རིང་གསང་ལམ་དགག་པའི་སྤྱང་མོ་ཅན་ཅུང་ཟད་བཟླས་ནས་ལས་བྱང་གི་སྲུང་འཁོར་འདོན་དམིགས་བྱ།   སླར་ལོག་ནས་སྒོ་དྲུང་དུ་ཟོར་སྣོད་
རྣམས་སྦུབ་སྟེང་དུ་བརྟན་གཏོར་བཤམས་བཤལ་ཆུ་བཅས་པས་བརྟན་མ་བསྐྱང་།   བརྟན་གཏོར་གྱི་སྣོད་ཀྱང་སྔ་མའི་སྟེང་དུ་ཁ་སྦུབས་ལ།   དེ་འོག་དགྲ་བགེགས་དགུག་གཞུག་བྱས།   གནོད་བྱེད་རྣམས་ཀྱི་
མགོ་དང་ལྕེ་སྟེང་གསེར་འཁོར་རྩིབས་བརྒྱད་ཀྱི་ལྟེ་བར་གནམ་ལྕགས་ཕུར་བུས་ཐལ་བྱུང་དུ་ཕུག་སྟེ་ཕུར་པའི་རྒྱ་མདུད་རི་རབ་ཏུ་གྱུར་པས་མནན་ནས་གཡོ་འགུལ་མེད་པར་བསམས་ལ་ཨྱཻ་རིང་མནན་སྤྱང་ཅན་ཅུང་
ཟད་བཟླས།   མཐར་དེ་སྟེང་འབྱུང་བཞི་རིམ་བརྩེགས་དང་གཏོར་གཞོང་རི་རབ་ཏུ་གྱུར་པས་མནན་པའི་སྟེང་དུ་ལྷ་ཡི་ཕོ་བྲང་བཅས་པས་ནམ་དུ་ཡང་ལྡང་དུ་མེད་པར་བསམས་ལ།   བྲོ་བརྡུང་འདོན།   གཏོར་གཞོང་

ཁ་གྱེན་དུ་བསྟན་ལ་ནས་འཐོར།   བཀྲ་ཤིས་ཀྱི་ཚིགས་བཅད་བརྗོད།   ནང་དུ་ལོག་ནས་མདུན་དུ་བཾ་གྱི་ལུས་ལ་ཚེ་བདག་གི་ལྷ་ཚོགས་གསལ་ཞིང་བདག་མདུན་གྱི་འོད་ཟེར་ལྕགས་ཀྱུས་འཁོར་འདས་
ཀྱི་ཚེ་བཅུད་ཡོན་ཏན་ཐམས་ཅད་བསྡུས་ཏེ་བདག་མདུན་ལ་ཐིམ་པར་བསམ།   སྤྱི་བསྙེན་ལ།   ཨཱ་ཡུཪྫྙཱ་ན་ནྲི་བྷྲཱུྃ་ཛཿ བཏགས་པ་ཅུང་ཟད་བཟླས་ལ་ཚེ་འགུགས་རྒྱས་པའམ།   བསྡུ་ན་བཀའ་བརྒྱད་རྫོང་འཕྲང་
ལས་གསུངས་པ་འདི་བྱ་སྟེ།  །ཧཱུྃ། ཚེ་ལ་དབང་མཛད་གཤིན་རྗེའི་གཤེད།  །ཕྱག་མཚན་བེ་ཅོན་འཁོར་ལོ་ཡིས།  །གཤིན་རྗེའི་གནས་ཁང་བཅོམ་ནས་ནི།  །གཤིན་རྗེའི་ལ་གནས་ཚེ་ཕྲོག་ལ།  །རྣལ་འབྱོར་
བདག་ལ་ཚེ་སྩོལ་ཅིག   །ཨཱ་ཀྲོ་བཅུ་བདུན་མའི་མཐར།   ཨཱ་ཡུཿཛྙཱ་ན་གཡུ་ཚེ་ཨ་བ་ན་ཡ་བྷྲཱུྃ༔ ཚེ་བྷྲཱུྃ་གཡུ་བྷྲཱུྃ་ཨཱ་ཡུ་རྫྙཱ་ན་བྷྲཱུྃ༔ ཞེས་ལན་གསུམ་མམ་བདུན་བརྗོད་ལ་བཾ་ལས་དངོས་གྲུབ་བླང་ངོ་།  །སྤྱིར་
ལྷ་གང་ལའང་ཟོར་འཕང་རྗེས་ཚེ་འགུགས་མཛད་པའི་ཕྱག་སྲོལ་ཡོད་ཀྱང་།   ཁྱད་པར་དུ་གཞུང་རྣམས་ལས།   ཕྱག་རྒྱ་ཟིལ་གནོན་ནི་ཚེ་ཡི་བདག་པོ་ཡིན་པས་ཚེ་ཡི་དངོས་གྲུབ་ཀྱང་བླང་བར་བྱའོ།  །ཞེས་
གསུངས་པ་བཞིན་གནད་ཆེའོ།  །དེ་ནས་ཆོས་སྐྱོང་གི་གཏོར་མ་མཆོད་པ་སོགས་ཆོ་གའི་ལས་རྗེས་སྤྱི་ལྟར་བསྡུ།   རྡུལ་ཚོན་ཡིན་ན་གཤེགས་གསོལ་བཏོན་རྗེས།   ཨཱ་ཀ་རོ་བརྗོད་དེ་སློབ་དཔོན་གྱི་རྡོ་རྗེས་བྱང་

ཤར་ནས་བརྩམ་དབུས་སུ་བསྡུ།   རས་བྲིས་ཡིན་ན་ཚོམ་བུ་འཇིག   །ལྷར་ལྡངས་ནས་དགེ་བསྔོ་ཤིས་བརྗོད་བྱའོ།  །དེ་ལྟར་ཇི་སྐད་བཤད་པ་བཞིན་དུ་རྫས་སྔགས་དམིགས་པ་ཆོ་གའི་ཕྱག་ལེན་མ་ཉམས་པར་
བྱས་པའི་གཏོར་བཟློག་བརྩམ་ན་ཇི་ལྟ་བུའི་རྐྱེན་ངན་ཡང་འཕྲལ་ལ་བཟློག་ངེས་ཏེ་མི་བཟློག་པ་གང་ཡང་མེད་པར་གསུངས་སོ།  །དེས་གཏོར་བཟློག་གི་ལག་ལེན་བཤད་ཟིན་ཏོ།  །སྤྱིར་དྲག་སྔགས་ཉམས་
ལེན་བྱེད་པ་ལ་གནད་དང་ལྡན་པ་གལ་ཆེ་སྟེ།   དམ་པའི་ཆོས་ཀྱིས་རང་རྒྱུད་མ་སྦྱངས་པ་གང་དག་ཚེ་འདིའི་རང་དོན་ཡུད་ཙམ་ལ་ཆགས་ནས།   གཞན་གྱི་སྡུག་བསྔལ་ལ་ཅི་མི་སྙམ་པར་སྦྱོར་ངན་གྱི་དམིགས་པ་
རྒྱུན་ཆགས་སུ་གོམས་ཤིང་དྲག་སྔགས་བཟླས་པས་གནས་སྐབས་གཞན་ལ་གནོད་པ་ཙམ་གྲུབ་ཀྱང་།   ཕྱི་མར་དེ་ལས་བརྒྱ་སྟོང་འགྱུར་གྱིས་ཆེས་ལྕི་བའི་རྣམ་སྨིན་རང་ལ་འཁོར་བའི་ཕྱིར་ཤིན་ཏུ་ཕུང་ཀྲོལ་ཆེ་བ་
ཤེས་དགོས་ལ་ལམ་ནར་མེད་ལ་སོགས་པ་བཟོད་དཀའི་སྡུག་བསྔལ་ལ་ཡང་ཡང་སྤྱོད་པ་རང་གི་མར་གྱུར་བའི་སེམས་ཅན་འདི་ཀུན་སྡུག་བསྔལ་མི་འདོད་མི་བཟོད་པ་ལ་རང་དང་ཁྱད་ཅུང་ཟད་མེད་ཀྱང་།   རྨོངས་
པས་བསྒྲིབས་ཤིང་ཉོན་མོངས་པས་སེམས་བསྒྱུར་བའི་ཕྱིར་རང་དབང་རྡུལ་ཙམ་མེད་པར་མཚམས་མེད་པ་དང་།   ཐེག་པ་ཆེན་པོའི་ཆོས་དང་དེ་འཛིན་ལ་གནོད་པ་སོགས་ཤིན་ཏུ་ལྕི་བའི་ལས་བྱེད་པ་གང་དག་ཆོས་

བསྟན་པ་སོགས་ཞི་བའི་ཐབས་ཀྱིས་འཁོར་བ་ནས་བསྒྲལ་བའི་སྐལ་བ་མི་ལྡན་པ་རྣམས་ལ་ལྷག་པར་སྙིང་རྗེ་བསྐྱེད་དེ།   དེ་རྣམས་ཐུགས་རྗེའི་ཤུགས་ཀྱིས་སྒྲོལ་བའི་ཕྱིར་དྲག་སྔགས་ཉམས་
སུ་ལེན་པ་ཡིན་ལ།   ཇི་ལྟར་ན་གནས་ལུགས་དག་མཉམ་བདེན་པ་དབྱེར་མེད་ཆེན་པོ་ཐིག་ལེ་ཉག་གཅིག་གི་དོན་བླ་མའི་མན་ངག་ལ་བརྟེན་ནས་སོ་སོ་རང་གིས་ཡིད་ཆེས་པར་ལྟ་བའི་རྫོང༷་གཏན་ལ་ཕབས།  
དེ་མངོན་དུ་འགྱུར་ཕྱིར་བསྐྱེད་རྫོགས་ཟབ་མོ་སྒོམ་པའི་འཕྲ༷ང་ལ་གཅུན་པས་རིག་པ་ཡེ་ཤེས་ཀྱི་སྟོབས་འཕེལ་བའི་རིམ་པ་བཞིན།   དེ་ལྟར་མ་རྟོགས་པའི་སེམས་ཅན་ཡོངས་ལ་རྩོལ་བ་མེད་པའི་ཐུགས་རྗེས་
ཞི་སོགས་ཀྱི་ཕྲིན་ལས་སྣ་ཚོགས་དང་ཁྱད་པར་ལས་ངན་གདུལ་དཀའ་བ་རྣམས་ཀྱི་ལས་རླུང་གི་སྲོག༷་འཕྲོག་ཅིང་གཏན་བདེར་རིམ་གྱིས་འདྲེན་པ་དྲག་པོའི་ཕྲིན་ལས་ལ་དབང་འབྱོར་བ་ཡིན་ཏེ།  དྲག་པོའི་
ལས་འ་དིར་སྙིང་རྗེ་མེད་ན་ལས་ཀྱི་རུ་ཏྲར་གོལ་བའི་རྒྱུར་གསུངས་ལ།  སྙིང་རྗེ་ཆུང་ན་གདུལ་དཀའ་བ་ཡལ་བར་འདོར་བའི་ཕྱིར།  སྙིང་རྗེ་ཆེན་པོ་ཅན་གྱིས་བསྒྲུབ་བྱ་ཡིན་ཞིན་དེའི་གྲོགས་ཤེས་རབ་སྟེ་སྒྲོལ་
བའི་ཐབས་ལ་མཁས་པའི་ཤེས་རབ་མེད་ན་བསྒྲལ་བའི་སྙིང་སྟོབས་མི་འབྱུང་ལ།  ཤེས་རབ་རྩལ་མ་རྫོགས་པར་སྟོབས་ཆུང་ན་སྒྲོལ་བ་གནས་སུ་མི་སྟོབ་པའི་ཕྱིར་ཤེས་རབ་ཆེན་པོ་དགོས་སོ།  དེས་ན་ཡེ་ཤེས་

ཀྱི་གདངས་ལས་ཤར་བ་སྙིང་རྗེ་དང་ཤེས་རབ་ཁྱད་པར་འཕགས་པའི་སྟོབས་ཀྱིས་གདུལ་དཀའ་སྒྲོལ་བ་ལ་ཤིན་ཏུ་སྤྲོ་བའི་བརྟུལ་ཞུགས་ཀྱི་རྩལ་རྫོགས་པ་ལས་སྒྲོལ་བ་ཚད་དུ་ཕྱིན་པའི་འཚེངས་པ་གསུམ་ལྡན་དུ་
འབྱུང་བས་ན་འདི་ལྟ་བུའི་གསང་སྔགས་ཀྱི་ལམ་གཞན་ལས་ཀྱང་ཆེས་ཟབ་པ་ཡིན་པས།   ཧེ་རུ་ཀའི་རྒྱུད་རྣམས་དང་པདྨ་ཐོད་ཕྲེང་ལ་སོགས་པའི་རིག་འཛིན་རྣམས་ཀྱིས་ལུང་དང་མན་ངག་དག་ལས་ཆེ་ཐང་དུ་བསྔགས་
པ་ཡིན་མོད།   སེང་གེའི་རྩལ་གྱིས་བགྲོད་པའི་གནས་སུ་ཝ་མཆོང་ན་ཉམས་ཉེས་པ་ལྟར།   བློ་དང་བརྩེ་བ་དམན་པས་ཇི་བཞིན་འཁྱོང་དཀའ་བས་ཁེ་ཉེན་ཆེ་བ་ཡིན་ཞིང་ཚུལ་བཞིན་གནད་དང་ལྡན་ན་ཁྲོ་བོ་ལྷར་
བཟུང་བས་བྱིན་རླབས་མྱུར་ཞིང་བར་ཆད་མེད་ལ།   སྙིགས་མ་ཉོན་མོངས་རགས་པའི་དུས་སུ་ལྷག་པར་འགྲུབ་པ་དང་དམ་ཅན་བྲན་དུ་འཁོལ་ཞིང་གནས་སྐབས་ལས་བཞི་ལ་ཐོགས་པ་མེད་པ་ནི་ཁྲོ་བོའི་ཕྲིན་ལས་ཀྱི་
དབང་གིས་ཡིན་ལ།   སྒྲོལ་བ་ལམ་དུ་བྱས་པས་ཤེས་རབ་དང་སྙིང་རྗེའི་རྩལ་ལྷག་པར་རྒྱས་ཤིང།   དོན་གཉིས་སྒྲུབ་པའི་སྟོབས་བརྫི་བ་མེད་པས་ལམ་གྱི་བགྲོད་པ་མིག་འཕྲུལ་ལྟར་ཆེས་མྱུར་བར་མཐར་ཐུག་
མཆོག་གི་དངོས་གྲུབ་ཐོབ་པ་ཡིན་པས་ན་མི་ཡི་རྟེན་ལ་སྙིང་པོ་སྔགས་ཀྱི་ལམ་ཟབ་ཉམས་སུ་ལེན་པའི་སྐལ་བ་དང་ལྡན་དུས་འདིར་ཕྱིན་ཅི་མ་ལོག་པར་འཇུག་པ་གལ་ཆེ་སྟེ།  རབ་ཀྱིས་སྒོམ་པ་མཐར་འཁྱོལ་བས་

ལྟ་བའི་རྫོང་ཟིན་ཏེ་བདུད་བཞི་བཅོམ།  དུག་གསུམ་བསད།   འགྲོ་དྲུག་གི་གཡངས་ས་ཆོད་ནས་གཞན་མ་བསྒྲལ་བ་སྒྲོལ་བའི་ཕྲིན་ལས་རྟག་པར་འཇུག་པ་དང་།   འབྲིང་གིས་ཉམས་རྟོགས་ཀྱི་གདིང་
ཅི་རིགས་པ་རྙེད་པར་བྱ།   ཐ་མས་ཀྱང་དོན་གནད་ཚུལ་བཞིན་ངེས་པར་བྱས་ནས་འདུན་པའི་སྟོབས་ཀྱིས་ལེགས་པར་ཞུགས་པས་མ་འོངས་པ་ན་རང་རྒྱུད་ལ་ལམ་མཆོག་སྨིན་ངེས་པའི་རྟེན་འབྲེལ་བསྒྲིག་ནུས་
པ་དགོས་པས།   རིག་འཛིན་དཔའ་བོ་རྣམས་ཀྱི་གསང་ལམ་བསྙེགས་པར་འདོད་པའི་དྲག་སྔགས་མཁན་པོ་ཀུན་གྱིས་ཡང་ནས་ཡང་དུ་བསམ་པར་བྱ་བ་གལ་པོ་ཆེ་འདི་ཡིན་པས་སྙིང་ལ་འཆང་ཞིང་སྒྲུབ་པ་
དོན་དང་ལྡན་པར་བྱའོ།  །བླ་མའི་བཀའ་ཡིས་བསྐུལ་ཞིང་རང་གིས་ཀྱང་།  །གཞན་ལ་ཕན་འདོད་བསམ་པས་ཚུལ་འདི་བྲིས།  །དགེ་བས་འགྲོ་ཀུན་གསང་སྔགས་ལམ་ཞུགས་ཏེ།  །དངོས་གྲུབ་རྣམ་
གཉིས་བདེ་བླག་ཐོབ་པར་ཤོག   །དེ་ལྟར་ཡང་བཟློག་ནག་པོ་མེ་ཡི་སྤུ་གྲི་སོགས་རྣ་ཆར་གྲགས་པ་རྣམས་ཀྱི་ལས་སྦྱོར་རྩ་བའི་བསྙེན་པའི་གོང་གནོན་དུ་འགྲོ་དགོས་པ་དཔལ་ཚེ་བདག་ནག་པོའི་ཟླ་གསང་གཞི་བསྙེན་དུ་གྲགས་
པའི་བསྙེན་ཡིག་ལ་ཉེ་བར་མཁོ་བའི་ཟུར་འདེབས་ཀྱི་རིམ་པ་འདི་ནི་སྔར་ཚེ་བདག་གི་བསྙེན་ཡིག་བྲིས་པ་ལ་བམ་སྒྲུབ་སོགས་གསལ་ཁ་མི་སྣང་བས།   ཚེ་བདག་སྒེར་ཆོས་སྐོར་ཡིག་ཆ་མང་པོ་འབྱོར་དཀའ་བ་ལ་ཕན་ཕྱིར་ཕྱོགས་

གཅིག་གསལ་པོར་བྲིས་ཞེས་གཙུག་གི་ནོར་བུ་སྐྱབས་མགོན་ཐམས་ཅད་མཁྱེན་པ་འཇམ་དབྱངས་མཁྱེན་བརྩེའི་དབང་པོས་གསུང་གནང་བ་དང་།   རང་གིས་ཀྱང་དེ་ལྟར་བྲི་འདུན་ཆེ་ཡང་དེ་གར་ལུས་པ་ལ།   སླད་ནས་
དོན་གཉེར་ཅན་དུ་མས་བསྐུལ་བ་དང་།   ཁྱད་པར་འཁོར་ལོའི་མགོན་པོ་པདྨ་གར་དབང་བློ་གྲོས་མཐའ་ཡས་པའི་སྡེས་ཉེ་ཆར་གྲུབ་པར་གྱིས་ཞེས་བཀའ་ཕེབས་པ་ལ་བརྟེན་ནས།   འཁོར་ལོའི་མགོན་པོ་
ཟུང་གི་ཞབས་པད་གཙུག་གིས་བླངས་ཤིང་དཔལ་ཡ་མཱནྟ་ཀའི་རིག་སྔགས་འཆང་བ་ཟིལ་གནོན་དགྱེས་པ་རྩལ་ཞེས་བྱ་བས་དཀར་མོ་སྟག་ཚང་གི་སྒྲུབ་ཁང་བདུད་ལས་རྣམ་རྒྱལ་དུ་བསྙེན་སྒྲུབ་ལ་
གནས་པའི་ཚེ་ཞག་འགའི་ཐུན་གསེང་དུ་བྲིས་ཏེ་རབ་ཚེས་ས་གླང་དབོ་ཟླའི་ཚེས་གཅིག་ལ་གྲུབ་པར་བགྱིས་པ་འདི་ཉིད་ཉམས་སུ་ལེན་པ་པོ་རྣམས་ཀྱིས་མཆོག་ཐུན་གྱི་དངོས་གྲུབ་མ་ལུས་པ་ཡིད་བཞིན་
གྲུབ་པར་གྱུར་ཅིག   །མངྒ་ལཾ།  །།  

འཕགས་པ་བཀྲ་ཤིས་བརྒྱད་པའི་ཚིགས་སུ་བཅད་པ་བཞུགས་སོ།   །ལས་གང་ཞིག་རྩོམ་པ་ན་ཐོག་མར་འདི་ཚར་གཅིག་བརྗོད་ན་གྲུབ་པ་བདེ་བ་ཡིད་བཞིན་
དུ་བྱེད་པར་འགྱུར་བས་ཅི་ནས་ཡིད་ལ་བྱའོ།   ཨོྃ།  སྣང་སྲིད་རྣམ་དག་རང་བཞིན་ལྷུན་གྲུབ་པའི།  །བཀྲ་ཤིས་ཕྱོགས་བཅུའི་ཞིང་ན་བཞུགས་པ་ཡི།  །
སངས་རྒྱས་ཆོས་དང་དགེ་འདུན་འཕགས་པའི་ཚོགས།  །ཀུན་ལ་ཕྱག་འཚལ་བདག་བཅག་བཀྲ་ཤིས་ཤོག   །སྒྲོན་མེའི་རྒྱལ་པོ་རྩལ་བརྟན་དོན་
གྲུབ་དགོངས།  །བྱམས་པའི་རྒྱན་དཔལ་དགེ་གྲགས་དཔལ་དམ་པ།  །ཀུན་ལ་དགོས་པ་རྒྱ་ཆེར་གྲགས་པ་ཅན།  །ལྷུན་པོ་ལྟར་འཕགས་
རྩལ་གྲགས་དཔལ་དང་ནི།  །སེམས་ཅན་ཐམས་ཅད་ལ་དགོངས་གྲགས་པའི་དཔལ།  །ཡིད་ཚིམ་མཛད་པ་རྩལ་རབ་གྲགས་དཔལ་ཏེ།  
མཚན་ཙམ་ཐོས་པའི་བཀྲ་ཤིས་དཔལ་འཕེལ་བ།  །བདེ་བར་གཤེགས་པ་བརྒྱད་ལ་ཕྱག་འཚལ་ལོ།  །འཇམ་དཔལ་གཞོན་ནུ་དཔལ་

ལྡན་རྡོ་རྗེ་འཛིན།  །སྤྱན་རས་གཟིགས་དབང་མགོན་པོ་བྱམས་པའི་དཔལ།  །ས་ཡི་སྙིང་པོ་སྒྲིབ་པ་རྣམ་པར་སེལ།  །ནམ་མཁའི་སྙིང་པོ་
འཕགས་མཆོག་ཀུན་ཏུ་བཟང་།  །ཨུཏྤལ་རྡོ་རྗེ་པད་དཀར་ཀླུ་ཤིང་དང་།  །ནོར་བུ་ཟླ་བ་རལ་གྲི་ཉི་མ་ཡི།  །ཕྱག་མཚན་ལེགས་བསྣམས་
བཀྲ་ཤིས་དཔལ་གྱི་མཆོག   །བྱང་ཆུབ་སེམས་དཔལ་བརྒྱད་ལ་ཕྱག་འཚལ་ལོ།     །རིན་ཆེན་གདུགས་མཆོག་བཀྲ་ཤིས་གསེར་གྱི་ཉ།  །འདོད་
འབྱུང་བུམ་བཟང་ཡིད་འོང་ཀ་མ་ལ།  །སྙན་གྲགས་དུང་དང་ཕུན་ཚོགས་དཔལ་བེའུ།  །མི་ནུབ་རྒྱལ་མཚན་དབང་བསྒྱུར་འཁོར་ལོ་སྟེ།    
རིན་ཆེན་རྟགས་མཆོག་བརྒྱད་ཀྱི་ཕྱག་མཚན་ཅན།  །ཕྱོགས་དུས་རྒྱལ་བ་མཆོད་ཅིང་དགྱེས་བསྐྱེད་མ།  །སྒེག་སོགས་ངོ་བོ་དྲན་པས་དཔལ་
སྤེལ་བའི།  །བཀྲ་ཤིས་ལྷ་མོ་བརྒྱད་ལ་ཕྱག་འཚལ་ལོ།  །ཚངས་པ་ཆེན་པོ་བདེ་འབྱུང་སྲེད་མེད་བུ།  །མིག་སྟོང་ལྡན་དང་རྒྱལ་པོ་

ཡུལ་འཁོར་སྲུང་།  །འཕགས་སྐྱེས་པོ་དང་ཀླུ་དབང་མིག་མི་བཟང་།  །རྣམ་ཐོས་སྲས་ཏེ་ལྷ་རྫས་འཁོར་ལོ་
དང་། །ཏྲི་ཤུ་ལ་དང་མདུང་མཐུང་རྡོ་རྗེ་ཅན།  །པོ་ཝཾ་རལ་གྲི་མཆོད་རྟེན་རྒྱལ་མཚན་འཛིན།  །ས་གསུམ་གནས་སུ་དགེ་ལེགས་བཀྲ་ཤིས་༔
སྤེལ། །འཇིག་རྟེན་སྐྱོང་བ་བརྒྱད་ལ་ཕྱག་འཚལ་ལོ།  །བདག་ཅག་དེང་འདིར་བྱ་བ་རྩོམ་པ་ལ།  །གེགས་དང་ཉེ་བར་འཚེ་བ་ཀུན་ཞི་ནས།  །༔
འདོད་དོན་དཔལ་འཕེལ་བསམ་དོན་ཡིད་བཞིན་འགྲུབ།  །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག    །ལྡང་ཚེ་བརྗོད་ན་དེ་ཉིན་དོན་ཀུན་
འགྲུབ། །ཉལ་ཚེ་བརྗོད་ན་རྨི་ལམ་བཟང་པར་མཐོང་།  །གཡུལ་དུ་འཇུག་ཚེ་བརྗོད་ན་ཕྱོགས་ལས་རྒྱལ།  །བྱ་བ་བརྩམས་དུས་བརྗོད་ན་འདོད་དོན་འཕེལ།  །རྒྱུན་དུ་བརྗོད་ན་ཚེ་དཔལ་གྲགས་འབྱོར་
ཤིས། །བདེ་ལེགས་ཕུན་ཚོགས་བསམ་དོན་ཡིད་བཞིན་འགྲུབ།  །སྡིག་སྒྲིབ་ཀུན་བྱང་མངོན་མཐོ་ངེས་ལེགས་ཀྱི།  །དོན་ཀུན་འགྲུབ་པ་རྒྱལ་བ་མཆོག་གིས་གསུངས།  །རབ་ཚེས་མེ་སྤྲེལ་ཟླ་བ་ཚེས་༣

ཉི་མ་དང་རྒྱུ་སྐར་རྒྱལ་གྱི་དུས་བཟང་པོའི་ཆ་ལ་འཇམ་དཔལ་དགྱེས་པའི་རྡོ་རྗེའི་ཡིད་མཚོ་ལས་བྱུང་བའི་ནོར་བུའི་དོ་ཤལ་ཆེན་པོའོ།  །སླར་སྨྲས་པ།  བཀྲ་ཤིས་ཚིགས་བཅད་སྤར་བསྐྲུན་བྱས་པའི་
མཐུས། བཀྲ་མི་ཤིས་པའི་རིགས་ཀུན་ཞི་བ་དང་།  བཀྲ་ཤིས་སྣོད་བཅུད་ཀུན་ལ་ཁྱབ་པ་ཡིས།  བཀྲ་ཤིས་ཕྱོགས་དུས་ཀུན་ཏུ་རྒྱས་གྱུར་ཅིག  ཅེས་པའང་རྣམ་དཀར་བགྱིས་པ་པོས་སྨྲས་
པའོ། །སརྦ་མངྒ་ལཾ།  དགེ་ལེགས་འཕེལ།།    །།
